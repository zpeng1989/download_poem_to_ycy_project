唐代::李白::君不见，黄河之水天上来，奔流到海不复回。君不见，高堂明镜悲白发，朝如青丝暮成雪。人生得意须尽欢，莫使金樽空对月。天生我材必有用，千金散尽还复来。烹羊宰牛且为乐，会须一饮三百杯。岑夫子，丹丘生，将进酒，杯莫停。与君歌一曲，请君为我倾耳听。钟鼓馔玉不足贵，但愿长醉不复醒。古来圣贤皆寂寞，惟有饮者留其名。陈王昔时宴平乐，斗酒十千恣欢谑。主人何为言少钱，径须沽取对君酌。五花马，千金裘，呼儿将出换美酒，与尔同销万古愁。::|乐府|唐诗三百首|抒情|哲理|
宋代::苏轼::丙辰中秋，欢饮达旦，大醉，作此篇，兼怀子由。明月几时有？把酒问青天。不知天上宫阙，今夕是何年。我欲乘风归去，又恐琼楼玉宇，高处不胜寒。起舞弄清影，何似在人间？转朱阁，低绮户，照无眠。不应有恨，何事长向别时圆？人有悲欢离合，月有阴晴圆缺，此事古难全。但愿人长久，千里共婵娟。::|宋词三百首|宋词精选|初中古诗|高中古诗|豪放|中秋节|月亮|怀人|祝福|最美|优美|
魏晋::陶渊明::晋太元中，武陵人捕鱼为业。缘溪行，忘路之远近。忽逢桃花林，夹岸数百步，中无杂树，芳草鲜美，落英缤纷，渔人甚异之。复前行，欲穷其林。林尽水源，便得一山，山有小口，仿佛若有光。便舍船，从口入。初极狭，才通人。复行数十步，豁然开朗。土地平旷，屋舍俨然，有良田美池桑竹之属。阡陌交通，鸡犬相闻。其中往来种作，男女衣着，悉如外人。黄发垂髫，并怡然自乐。见渔人，乃大惊，问所从来。具答之。便要还家，设酒杀鸡作食。村中闻有此人，咸来问讯。自云先世避秦时乱，率妻子邑人来此绝境，不复出焉，遂与外人间隔。问今是何世，乃不知有汉，无论魏晋。此人一一为具言所闻，皆叹惋。余人各复延至其家，皆出酒食。停数日，辞去。此中人语云：“不足为外人道也。”既出，得其船，便扶向路，处处志之。及郡下，诣太守，说如此。太守即遣人随其往，寻向所志，遂迷，不复得路。南阳刘子骥，高尚士也，闻之，欣然规往。未果，寻病终，后遂无问津者。::|初中文言文|古文观止|生活|理想|
唐代::刘禹锡::山不在高，有仙则名。水不在深，有龙则灵。斯是陋室，惟吾德馨。苔痕上阶绿，草色入帘青。谈笑有鸿儒，往来无白丁。可以调素琴，阅金经。无丝竹之乱耳，无案牍之劳形。南阳诸葛庐，西蜀子云亭。孔子云：何陋之有？::|初中文言文|古文观止|咏物|赞美|品格|
宋代::周敦颐::水陆草木之花，可爱者甚蕃。晋陶渊明独爱菊。自李唐来，世人甚爱牡丹。予独爱莲之出淤泥而不染，濯清涟而不妖，中通外直，不蔓不枝，香远益清，亭亭净植，可远观而不可亵玩焉。予谓菊，花之隐逸者也；牡丹，花之富贵者也；莲，花之君子者也。噫！菊之爱，陶后鲜有闻。莲之爱，同予者何人?牡丹之爱，宜乎众矣!::|初中文言文|莲花|品格|抒怀|
近现代::毛泽东::北国风光，千里冰封，万里雪飘。望长城内外，惟余莽莽；大河上下，顿失滔滔。山舞银蛇，原驰蜡象，欲与天公试比高。须晴日，看红装素裹，分外妖娆。江山如此多娇，引无数英雄竞折腰。惜秦皇汉武，略输文采；唐宗宋祖，稍逊风骚。一代天骄，成吉思汗，只识弯弓射大雕。俱往矣，数风流人物，还看今朝。::|写雪|言志|抒情|哲理|
宋代::岳飞::怒发冲冠，凭栏处、潇潇雨歇。抬望眼，仰天长啸，壮怀激烈。三十功名尘与土，八千里路云和月。莫等闲，白了少年头，空悲切！靖康耻，犹未雪。臣子恨，何时灭！驾长车，踏破贺兰山缺。壮志饥餐胡虏肉，笑谈渴饮匈奴血。待从头、收拾旧山河，朝天阙。 ::|宋词三百首|爱国|壮志|励志|
宋代::王安石::爆竹声中一岁除，春风送暖入屠苏。千门万户曈曈日，总把新桃换旧符。::|古诗三百首|小学古诗|春节|风俗|早教|小学生必背古诗70首|小学生必背古诗80首|
南北朝::佚名::唧唧复唧唧，木兰当户织。不闻机杼声，惟闻女叹息。问女何所思，问女何所忆。女亦无所思，女亦无所忆。昨夜见军帖，可汗大点兵，军书十二卷，卷卷有爷名。阿爷无大儿，木兰无长兄，愿为市鞍马，从此替爷征。东市买骏马，西市买鞍鞯，南市买辔头，北市买长鞭。旦辞爷娘去，暮宿黄河边，不闻爷娘唤女声，但闻黄河流水鸣溅溅。旦辞黄河去，暮至黑山头，不闻爷娘唤女声，但闻燕山胡骑鸣啾啾。万里赴戎机，关山度若飞。朔气传金柝，寒光照铁衣。将军百战死，壮士十年归。归来见天子，天子坐明堂。策勋十二转，赏赐百千强。可汗问所欲，木兰不用尚书郎，愿驰千里足，送儿还故乡。爷娘闻女来，出郭相扶将；阿姊闻妹来，当户理红妆；小弟闻姊来，磨刀霍霍向猪羊。开我东阁门，坐我西阁床，脱我战时袍，著我旧时裳。当窗理云鬓，对镜帖花黄。出门看火伴，火伴皆惊忙：同行十二年，不知木兰是女郎。（帖 通：贴；惊忙 一作：惶；惶 火伴 通：伙）雄兔脚扑朔，雌兔眼迷离；双兔傍地走，安能辨我是雄雌？::|初中古诗|初中文言文|乐府|叙事|民歌|赞美|女子|战争|
唐代::杜甫::国破山河在，城春草木深。感时花溅泪，恨别鸟惊心。烽火连三月，家书抵万金。白头搔更短，浑欲不胜簪。::|唐诗三百首|初中古诗|爱国|战争|忧国忧民|早教|最美|
近现代::毛泽东::读陆游咏梅词，反其意而用之。风雨送春归，飞雪迎春到。已是悬崖百丈冰，犹有花枝俏。俏也不争春，只把春来报。待到山花烂漫时，她在丛中笑。::|咏物|梅花|品格|
宋代::范仲淹::庆历四年春，滕子京谪守巴陵郡。越明年，政通人和，百废具兴。乃重修岳阳楼，增其旧制，刻唐贤今人诗赋于其上。属予作文以记之。予观夫巴陵胜状，在洞庭一湖。衔远山，吞长江，浩浩汤汤，横无际涯；朝晖夕阴，气象万千。此则岳阳楼之大观也，前人之述备矣。然则北通巫峡，南极潇湘，迁客骚人，多会于此，览物之情，得无异乎?若夫淫雨霏霏，连月不开，阴风怒号，浊浪排空；日星隐耀，山岳潜形；商旅不行，樯倾楫摧；薄暮冥冥，虎啸猿啼。登斯楼也，则有去国怀乡，忧谗畏讥，满目萧然，感极而悲者矣。至若春和景明，波澜不惊，上下天光，一碧万顷；沙鸥翔集，锦鳞游泳；岸芷汀兰，郁郁青青。而或长烟一空，皓月千里，浮光跃金，静影沉璧，渔歌互答，此乐何极！登斯楼也，则有心旷神怡，宠辱偕忘，把酒临风，其喜洋洋者矣。嗟夫！予尝求古仁人之心，或异二者之为，何哉？不以物喜，不以己悲；居庙堂之高则忧其民；处江湖之远则忧其君。是进亦忧，退亦忧。然则何时而乐耶？其必曰：“先天下之忧而忧，后天下之乐而乐”乎。噫！微斯人，吾谁与归？时六年九月十五日。::|辞赋精选|初中文言文|古文观止|写景|抒情|爱国|
唐代::白居易::汉皇重色思倾国，御宇多年求不得。杨家有女初长成，养在深闺人未识。天生丽质难自弃，一朝选在君王侧。回眸一笑百媚生，六宫粉黛无颜色。春寒赐浴华清池，温泉水滑洗凝脂。侍儿扶起娇无力，始是新承恩泽时。云鬓花颜金步摇，芙蓉帐暖度春宵。春宵苦短日高起，从此君王不早朝。承欢侍宴无闲暇，春从春游夜专夜。后宫佳丽三千人，三千宠爱在一身。金屋妆成娇侍夜，玉楼宴罢醉和春。姊妹弟兄皆列土，可怜光彩生门户。遂令天下父母心，不重生男重生女。骊宫高处入青云，仙乐风飘处处闻。缓歌慢舞凝丝竹，尽日君王看不足。渔阳鼙鼓动地来，惊破霓裳羽衣曲。九重城阙烟尘生，千乘万骑西南行。翠华摇摇行复止，西出都门百余里。六军不发无奈何，宛转蛾眉马前死。花钿委地无人收，翠翘金雀玉搔头。君王掩面救不得，回看血泪相和流。黄埃散漫风萧索，云栈萦纡登剑阁。峨嵋山下少人行，旌旗无光日色薄。蜀江水碧蜀山青，圣主朝朝暮暮情。行宫见月伤心色，夜雨闻铃肠断声。天旋地转回龙驭，到此踌躇不能去。马嵬坡下泥土中，不见玉颜空死处。君臣相顾尽沾衣，东望都门信马归。归来池苑皆依旧，太液芙蓉未央柳。芙蓉如面柳如眉，对此如何不泪垂。春风桃李花开日，秋雨梧桐叶落时。西宫南内多秋草，落叶满阶红不扫。梨园弟子白发新，椒房阿监青娥老。夕殿萤飞思悄然，孤灯挑尽未成眠。迟迟钟鼓初长夜，耿耿星河欲曙天。鸳鸯瓦冷霜华重，翡翠衾寒谁与共。悠悠生死别经年，魂魄不曾来入梦。临邛道士鸿都客，能以精诚致魂魄。为感君王辗转思，遂教方士殷勤觅。排空驭气奔如电，升天入地求之遍。上穷碧落下黄泉，两处茫茫皆不见。忽闻海上有仙山，山在虚无缥渺间。楼阁玲珑五云起，其中绰约多仙子。中有一人字太真，雪肤花貌参差是。金阙西厢叩玉扃，转教小玉报双成。闻道汉家天子使，九华帐里梦魂惊。揽衣推枕起徘徊，珠箔银屏迤逦开。云鬓半偏新睡觉，花冠不整下堂来。风吹仙袂飘飖举，犹似霓裳羽衣舞。玉容寂寞泪阑干，梨花一枝春带雨。含情凝睇谢君王，一别音容两渺茫。昭阳殿里恩爱绝，蓬莱宫中日月长。回头下望人寰处，不见长安见尘雾。惟将旧物表深情，钿合金钗寄将去。钗留一股合一扇，钗擘黄金合分钿。但教心似金钿坚，天上人间会相见。临别殷勤重寄词，词中有誓两心知。七月七日长生殿，夜半无人私语时。在天愿作比翼鸟，在地愿为连理枝。天长地久有时尽，此恨绵绵无绝期。::|唐诗三百首|爱情|叙事|讽喻|长诗|
先秦::佚名::关关雎鸠，在河之洲。窈窕淑女，君子好逑。参差荇菜，左右流之。窈窕淑女，寤寐求之。求之不得，寤寐思服。悠哉悠哉，辗转反侧。参差荇菜，左右采之。窈窕淑女，琴瑟友之。参差荇菜，左右芼之。窈窕淑女，钟鼓乐之。::|古诗三百首|初中古诗|诗经|爱情|最美|
宋代::欧阳修::环滁皆山也。其西南诸峰，林壑尤美，望之蔚然而深秀者，琅琊也。山行六七里，渐闻水声潺潺而泻出于两峰之间者，酿泉也。峰回路转，有亭翼然临于泉上者，醉翁亭也。作亭者谁？山之僧智仙也。名之者谁？太守自谓也。太守与客来饮于此，饮少辄醉，而年又最高，故自号曰醉翁也。醉翁之意不在酒，在乎山水之间也。山水之乐，得之心而寓之酒也。若夫日出而林霏开，云归而岩穴暝，晦明变化者，山间之朝暮也。野芳发而幽香，佳木秀而繁阴，风霜高洁，水落而石出者，山间之四时也。朝而往，暮而归，四时之景不同，而乐亦无穷也。至于负者歌于途，行者休于树，前者呼，后者应，伛偻提携，往来而不绝者，滁人游也。临溪而渔，溪深而鱼肥。酿泉为酒，泉香而酒洌；山肴野蔌，杂然而前陈者，太守宴也。宴酣之乐，非丝非竹，射者中，弈者胜，觥筹交错，起坐而喧哗者，众宾欢也。苍颜白发，颓然乎其间者，太守醉也。已而夕阳在山，人影散乱，太守归而宾客从也。树林阴翳，鸣声上下，游人去而禽鸟乐也。然而禽鸟知山林之乐，而不知人之乐；人知从太守游而乐，而不知太守之乐其乐也。醉能同其乐，醒能述以文者，太守也。太守谓谁？庐陵欧阳修也。::|辞赋精选|初中文言文|古文观止|山水|抒情|
唐代::柳宗元::从小丘西行百二十步，隔篁竹，闻水声，如鸣珮环，心乐之。伐竹取道，下见小潭，水尤清冽。全石以为底，近岸，卷石底以出，为坻，为屿，为嵁，为岩。青树翠蔓，蒙络摇缀，参差披拂。潭中鱼可百许头，皆若空游无所依。日光下澈，影布石上，佁然不动；俶尔远逝，往来翕忽。似与游者相乐。潭西南而望，斗折蛇行，明灭可见。其岸势犬牙差互，不可知其源。坐潭上，四面竹树环合，寂寥无人，凄神寒骨，悄怆幽邃。以其境过清，不可久居，乃记之而去。同游者：吴武陵，龚古，余弟宗玄。隶而从者，崔氏二小生：曰恕己，曰奉壹。::|初中文言文|纪游|写景|孤独|忧伤|
唐代::杜牧::清明时节雨纷纷，路上行人欲断魂。借问酒家何处有，牧童遥指杏花村。::|清明节|写景|早教|小学生必背古诗70首|小学生必背古诗80首|
唐代::李白::床前明月光，疑是地上霜。举头望明月，低头思故乡。::|唐诗三百首|小学古诗|月亮|思乡|早教|小学生必背古诗70首|小学生必背古诗80首|
宋代::苏轼::大江东去，浪淘尽，千古风流人物。故垒西边，人道是，三国周郎赤壁。乱石穿空，惊涛拍岸，卷起千堆雪。江山如画，一时多少豪杰。遥想公瑾当年，小乔初嫁了，雄姿英发。羽扇纶巾，谈笑间，樯橹灰飞烟灭。故国神游，多情应笑我，早生华发。人生如梦，一尊还酹江月。::|宋词三百首|豪放|长江|咏史怀古|抒怀|怀才不遇|人生|最美|
元代::马致远::枯藤老树昏鸦，小桥流水人家，古道西风瘦马。夕阳西下，断肠人在天涯。::|初中古诗|秋天|写景|羁旅|悲秋|最美|
宋代::朱熹::胜日寻芳泗水滨，无边光景一时新。等闲识得东风面，万紫千红总是春。::|古诗三百首|小学古诗|春天|写景|哲理|早教|最美|小学生必背古诗70首|小学生必背古诗80首|
宋代::陆游::驿外断桥边，寂寞开无主。已是黄昏独自愁，更著风和雨。 无意苦争春，一任群芳妒。零落成泥碾作尘，只有香如故。::|宋词三百首|宋词精选|初中古诗|咏物|梅花|言志|最美|
宋代::李清照::寻寻觅觅，冷冷清清，凄凄惨惨戚戚。乍暖还寒时候，最难将息。三杯两盏淡酒，怎敌他、晚来风急？雁过也，正伤心，却是旧时相识。满地黄花堆积。憔悴损，如今有谁堪摘？守着窗儿，独自怎生得黑？梧桐更兼细雨，到黄昏、点点滴滴。这次第，怎一个愁字了得！（守着窗儿 一作：守著窗儿）::|宋词三百首|宋词精选|高中古诗|婉约|闺怨|孤独|怀人|最美|
先秦::佚名::蒹葭苍苍，白露为霜。所谓伊人，在水一方。溯洄从之，道阻且长。溯游从之，宛在水中央。蒹葭萋萋，白露未晞。所谓伊人，在水之湄。溯洄从之，道阻且跻。溯游从之，宛在水中坻。蒹葭采采，白露未已。所谓伊人，在水之涘。溯洄从之，道阻且右。溯游从之，宛在水中沚。::|古诗三百首|诗经|初中古诗|高中古诗|怀人|爱情|最美|
五代::李煜::春花秋月何时了？往事知多少。小楼昨夜又东风，故国不堪回首月明中。雕栏玉砌应犹在，只是朱颜改。问君能有几多愁？恰似一江春水向东流。::|宋词三百首|婉约|思念|感叹|最美|
唐代::杜甫::八月秋高风怒号，卷我屋上三重茅。茅飞渡江洒江郊，高者挂罥长林梢，下者飘转沉塘坳。南村群童欺我老无力，忍能对面为盗贼，公然抱茅入竹去。唇焦口燥呼不得，归来倚杖自叹息。俄顷风定云墨色，秋天漠漠向昏黑。布衾多年冷似铁，娇儿恶卧踏里裂。床头屋漏无干处，雨脚如麻未断绝。自经丧乱少睡眠，长夜沾湿何由彻?安得广厦千万间，大庇天下寒士俱欢颜，风雨不动安如山。呜呼！何时眼前突兀见此屋，吾庐独破受冻死亦足！(死亦足 一作：死意足）::|初中古诗|秋天|写风|励志|忧国忧民|
唐代::张若虚::春江潮水连海平，海上明月共潮生。滟滟随波千万里，何处春江无月明！江流宛转绕芳甸，月照花林皆似霰。空里流霜不觉飞，汀上白沙看不见。江天一色无纤尘，皎皎空中孤月轮。江畔何人初见月？江月何年初照人？人生代代无穷已，江月年年只相似。不知江月待何人，但见长江送流水。白云一片去悠悠，青枫浦上不胜愁。谁家今夜扁舟子？何处相思明月楼？可怜楼上月徘徊，应照离人妆镜台。玉户帘中卷不去，捣衣砧上拂还来。此时相望不相闻，愿逐月华流照君。鸿雁长飞光不度，鱼龙潜跃水成文。昨夜闲潭梦落花，可怜春半不还家。江水流春去欲尽，江潭落月复西斜。斜月沉沉藏海雾，碣石潇湘无限路。不知乘月几人归，落月摇情满江树。::|春天|月亮|思念|乐府|优美|
宋代::辛弃疾::东风夜放花千树，更吹落，星如雨。宝马雕车香满路。凤箫声动，玉壶光转，一夜鱼龙舞。蛾儿雪柳黄金缕，笑语盈盈暗香去。众里寻他千百度，蓦然回首，那人却在，灯火阑珊处。::|宋词三百首|元宵节|写人|抒怀|
宋代::文天祥::辛苦遭逢起一经，干戈寥落四周星。山河破碎风飘絮，身世浮沉雨打萍。惶恐滩头说惶恐，零丁洋里叹零丁。人生自古谁无死？留取丹心照汗青。::|古诗三百首|初中古诗|爱国|励志|早教|
南北朝::郦道元::自三峡七百里中，两岸连山，略无阙处。重岩叠嶂，隐天蔽日。自非亭午夜分，不见曦月。至于夏水襄陵，沿溯阻绝。或王命急宣，有时朝发白帝，暮到江陵，其间千二百里，虽乘奔御风，不以疾也。春冬之时，则素湍绿潭，回清倒影。绝巘多生怪柏，悬泉瀑布，飞漱其间，清荣峻茂，良多趣味。每至晴初霜旦，林寒涧肃，常有高猿长啸，属引凄异，空谷传响，哀转久绝。故渔者歌曰：“巴东三峡巫峡长，猿鸣三声泪沾裳。”::|初中文言文|山水|写景|
唐代::岑参::北风卷地白草折，胡天八月即飞雪。忽如一夜春风来，千树万树梨花开。散入珠帘湿罗幕，狐裘不暖锦衾薄。将军角弓不得控，都护铁衣冷难着。瀚海阑干百丈冰，愁云惨淡万里凝。中军置酒饮归客，胡琴琵琶与羌笛。纷纷暮雪下辕门，风掣红旗冻不翻。轮台东门送君去，去时雪满天山路。山回路转不见君，雪上空留马行处。::|唐诗三百首|初中古诗|冬天|边塞|送别|
宋代::辛弃疾::醉里挑灯看剑，梦回吹角连营。八百里分麾下炙，五十弦翻塞外声。沙场秋点兵。马作的卢飞快，弓如霹雳弦惊。了却君王天下事，赢得生前身后名。可怜白发生！::|宋词三百首|初中古诗|豪放|战争|抒情|壮志难酬|
宋代::苏轼::十年生死两茫茫，不思量，自难忘。千里孤坟，无处话凄凉。纵使相逢应不识，尘满面，鬓如霜。夜来幽梦忽还乡，小轩窗，正梳妆。相顾无言，惟有泪千行。料得年年肠断处，明月夜，短松冈。::|宋词三百首|悼亡|爱情|思念|记梦|
唐代::王昌龄::寒雨连江夜入吴，平明送客楚山孤。洛阳亲友如相问，一片冰心在玉壶。::|唐诗三百首|小学古诗|送别|离别|抒情|早教|小学生必背古诗70首|小学生必背古诗80首|
唐代::贺知章::碧玉妆成一树高，万条垂下绿丝绦。不知细叶谁裁出，二月春风似剪刀。::|小学古诗|写景|咏物|春天|柳树|早教|小学生必背古诗70首|小学生必背古诗80首|
宋代::杨万里::泉眼无声惜细流，树阴照水爱晴柔。小荷才露尖尖角，早有蜻蜓立上头。::|古诗三百首|小学古诗|夏天|写水|池塘|小学生必背古诗70首|小学生必背古诗80首|写景|
唐代::白居易::孤山寺北贾亭西，水面初平云脚低。几处早莺争暖树，谁家新燕啄春泥。乱花渐欲迷人眼，浅草才能没马蹄。最爱湖东行不足，绿杨阴里白沙堤。::|初中古诗|春天|西湖|写景|
两汉::曹操::东临碣石，以观沧海。水何澹澹，山岛竦峙。树木丛生，百草丰茂。秋风萧瑟，洪波涌起。日月之行，若出其中；星汉灿烂，若出其里。幸甚至哉，歌以咏志。::|古诗三百首|初中古诗|乐府|写景|山水|抒情|志向|
唐代::王勃::豫章故郡，洪都新府。星分翼轸，地接衡庐。襟三江而带五湖，控蛮荆而引瓯越。物华天宝，龙光射牛斗之墟；人杰地灵，徐孺下陈蕃之榻。雄州雾列，俊采星驰。台隍枕夷夏之交，宾主尽东南之美。都督阎公之雅望，棨戟遥临；宇文新州之懿范，襜帷暂驻。十旬休假，胜友如云；千里逢迎，高朋满座。腾蛟起凤，孟学士之词宗；紫电青霜，王将军之武库。家君作宰，路出名区；童子何知，躬逢胜饯。时维九月，序属三秋。潦水尽而寒潭清，烟光凝而暮山紫。俨骖騑于上路，访风景于崇阿。临帝子之长洲，得仙人之旧馆。层峦耸翠，上出重霄；飞阁流丹，下临无地。鹤汀凫渚，穷岛屿之萦回；桂殿兰宫，即冈峦之体势。（层峦 一作：层台；即冈 一作：列冈；仙人 一作：天人；飞阁流丹 一作：飞阁翔丹）披绣闼，俯雕甍，山原旷其盈视，川泽纡其骇瞩。闾阎扑地，钟鸣鼎食之家；舸舰迷津，青雀黄龙之舳。云销雨霁，彩彻区明。落霞与孤鹜齐飞，秋水共长天一色。渔舟唱晚，响穷彭蠡之滨，雁阵惊寒，声断衡阳之浦。遥襟甫畅，逸兴遄飞。爽籁发而清风生，纤歌凝而白云遏。睢园绿竹，气凌彭泽之樽；邺水朱华，光照临川之笔。四美具，二难并。穷睇眄于中天，极娱游于暇日。天高地迥，觉宇宙之无穷；兴尽悲来，识盈虚之有数。望长安于日下，目吴会于云间。地势极而南溟深，天柱高而北辰远。关山难越，谁悲失路之人；萍水相逢，尽是他乡之客。怀帝阍而不见，奉宣室以何年？嗟乎！时运不齐，命途多舛。冯唐易老，李广难封。屈贾谊于长沙，非无圣主；窜梁鸿于海曲，岂乏明时？所赖君子见机，达人知命。老当益壮，宁移白首之心？穷且益坚，不坠青云之志。酌贪泉而觉爽，处涸辙以犹欢。北海虽赊，扶摇可接；东隅已逝，桑榆非晚。孟尝高洁，空余报国之情；阮籍猖狂，岂效穷途之哭！勃，三尺微命，一介书生。无路请缨，等终军之弱冠；有怀投笔，慕宗悫之长风。舍簪笏于百龄，奉晨昏于万里。非谢家之宝树，接孟氏之芳邻。他日趋庭，叨陪鲤对；今兹捧袂，喜托龙门。杨意不逢，抚凌云而自惜；钟期既遇，奏流水以何惭？呜乎！胜地不常，盛筵难再；兰亭已矣，梓泽丘墟。临别赠言，幸承恩于伟饯；登高作赋，是所望于群公。敢竭鄙怀，恭疏短引；一言均赋，四韵俱成。请洒潘江，各倾陆海云尔：滕王高阁临江渚，佩玉鸣鸾罢歌舞。画栋朝飞南浦云，珠帘暮卷西山雨。闲云潭影日悠悠，物换星移几度秋。阁中帝子今何在？槛外长江空自流。::|咏史怀古|辞赋精选|高中文言文|古文观止|写景|抒情|典故|励志|
唐代::杜甫::好雨知时节，当春乃发生。随风潜入夜，润物细无声。野径云俱黑，江船火独明。晓看红湿处，花重锦官城。::|小学古诗|春天|咏物|写雨|喜悦|早教|小学生必背古诗70首|小学生必背古诗80首|写景|
南北朝::吴均::风烟俱净，天山共色。从流飘荡，任意东西。自富阳至桐庐一百许里，奇山异水，天下独绝。水皆缥碧，千丈见底。游鱼细石，直视无碍。急湍甚箭，猛浪若奔。夹岸高山，皆生寒树，负势竞上，互相轩邈，争高直指，千百成峰。泉水激石，泠泠作响；好鸟相鸣，嘤嘤成韵。蝉则千转不穷，猿则百叫无绝。鸢飞戾天者，望峰息心；经纶世务者，窥谷忘反。横柯上蔽，在昼犹昏；疏条交映，有时见日。::|初中文言文|书信|写景|山水|
先秦::左丘明::十年春，齐师伐我。公将战。曹刿请见。其乡人曰：“肉食者谋之，又何间焉？”刿曰：“肉食者鄙，未能远谋。”乃入见。问：“何以战？”公曰：“衣食所安，弗敢专也，必以分人。”对曰：“小惠未徧，民弗从也。”公曰：“牺牲玉帛，弗敢加也，必以信。”对曰：“小信未孚，神弗福也。”公曰：“小大之狱，虽不能察，必以情。”对曰：“忠之属也。可以一战。战则请从。”（徧 同：遍)公与之乘，战于长勺。公将鼓之。刿曰：“未可。”齐人三鼓。刿曰：“可矣。”齐师败绩。公将驰之。刿曰：“未可。”下视其辙，登轼而望之，曰：“可矣。”遂逐齐师。既克，公问其故。对曰：“夫战，勇气也。一鼓作气，再而衰，三而竭。彼竭我盈，故克之，夫大国，难测也，惧有伏焉。吾视其辙乱，望其旗靡，故逐之。”::|初中文言文|古文观止|对话|赞美|写人|
宋代::辛弃疾::明月别枝惊鹊，清风半夜鸣蝉。稻花香里说丰年，听取蛙声一片。 七八个星天外，两三点雨山前。旧时茅店社林边，路转溪桥忽见。::|宋词三百首|小学古诗|初中古诗|婉约|夏天|农村|写景|
宋代::李清照::风住尘香花已尽，日晚倦梳头。物是人非事事休，欲语泪先流。闻说双溪春尚好，也拟泛轻舟。只恐双溪舴艋舟，载不动许多愁。::|宋词三百首|宋词精选|初中古诗|女子|闺怨|感伤|
唐代::孟郊::慈母手中线，游子身上衣。临行密密缝，意恐迟迟归。谁言寸草心，报得三春晖。::|唐诗三百首|乐府|赞颂|母亲|母爱|早教|小学生必背古诗70首|小学生必背古诗80首|
唐代::李商隐::云母屏风烛影深，长河渐落晓星沉。嫦娥应悔偷灵药，碧海青天夜夜心。::|唐诗三百首|小学古诗|写人|孤寂|
宋代::陆游::莫笑农家腊酒浑，丰年留客足鸡豚。山重水复疑无路，柳暗花明又一村。箫鼓追随春社近，衣冠简朴古风存。从今若许闲乘月，拄杖无时夜叩门。::|小学古诗|初中古诗|田园|乡村|生活|早教|
唐代::李白::故人西辞黄鹤楼，烟花三月下扬州。孤帆远影碧空尽，唯见长江天际流。 ::|唐诗三百首|小学古诗|写景|写水|友情|送别|早教|月份|小学生必背古诗70首|小学生必背古诗80首|
宋代::王安石::墙角数枝梅，凌寒独自开。遥知不是雪，为有暗香来。::|古诗三百首|写景|咏物|梅花|寓人|早教|小学生必背古诗80首|
宋代::范仲淹::塞下秋来风景异，衡阳雁去无留意。四面边声连角起，千嶂里，长烟落日孤城闭。浊酒一杯家万里，燕然未勒归无计。羌管悠悠霜满地，人不寐，将军白发征夫泪。::|宋词三百首|初中古诗|秋天|边塞|思乡|
唐代::刘禹锡::自古逢秋悲寂寥，我言秋日胜春朝。晴空一鹤排云上，便引诗情到碧霄。::|初中古诗|秋天|悲秋|
宋代::王安石::金溪民方仲永，世隶耕。仲永生五年，未尝识书具，忽啼求之。父异焉，借旁近与之，即书诗四句，并自为其名。其诗以养父母、收族为意，传一乡秀才观之。自是指物作诗立就，其文理皆有可观者。邑人奇之，稍稍宾客其父，或以钱币乞之。父利其然也，日扳仲永环谒于邑人，不使学。余闻之也久。明道中，从先人还家，于舅家见之，十二三矣。令作诗，不能称前时之闻。又七年，还自扬州，复到舅家问焉。曰：“泯然众人矣。”王子曰：仲永之通悟，受之天也。其受之天也，贤于材人远矣。卒之为众人，则其受于人者不至也。彼其受之天也，如此其贤也，不受之人，且为众人；今夫不受之天，固众人，又不受之人，得为众人而已耶？::|初中文言文|学习|哲理|故事|
唐代::李白::金樽清酒斗十千，玉盘珍羞直万钱。停杯投箸不能食，拔剑四顾心茫然。欲渡黄河冰塞川，将登太行雪满山。闲来垂钓碧溪上，忽复乘舟梦日边。行路难！行路难！多歧路，今安在？长风破浪会有时，直挂云帆济沧海。::|唐诗三百首|初中古诗|乐府|宴饮|怀才不遇|励志|哲理|最美|优美|
唐代::李商隐::相见时难别亦难，东风无力百花残。春蚕到死丝方尽，蜡炬成灰泪始干。晓镜但愁云鬓改，夜吟应觉月光寒。蓬山此去无多路，青鸟殷勤为探看。::|唐诗三百首|初中古诗|爱情|思念|早教|
唐代::柳宗元::千山鸟飞绝，万径人踪灭。孤舟蓑笠翁，独钓寒江雪。::|唐诗三百首|写景|冬天|山水|早教|小学生必背古诗70首|小学生必背古诗80首|
近现代::毛泽东::独立寒秋，湘江北去，橘子洲头。看万山红遍，层林尽染；漫江碧透，百舸争流。鹰击长空，鱼翔浅底，万类霜天竞自由。怅寥廓，问苍茫大地，谁主沉浮？携来百侣曾游，忆往昔峥嵘岁月稠。恰同学少年，风华正茂；书生意气，挥斥方遒。指点江山，激扬文字，粪土当年万户侯。 曾记否，到中流击水，浪遏飞舟？::|高中古诗|写景|抒怀|壮志|
唐代::杜甫::岱宗夫如何？齐鲁青未了。造化钟神秀，阴阳割昏晓。荡胸生曾云，决眦入归鸟。会当凌绝顶，一览众山小。::|唐诗三百首|初中古诗|写景|写山|励志|哲理|早教|
宋代::柳永::寒蝉凄切，对长亭晚，骤雨初歇。都门帐饮无绪，留恋处，兰舟催发。执手相看泪眼，竟无语凝噎。念去去，千里烟波，暮霭沉沉楚天阔。多情自古伤离别，更那堪，冷落清秋节！今宵酒醒何处？杨柳岸，晓风残月。此去经年，应是良辰好景虚设。便纵有千种风情，更与何人说？::|宋词三百首|宋词精选|高中古诗|离别|离情|写景|惜别|最美|
唐代::王维::空山新雨后，天气晚来秋。明月松间照，清泉石上流。竹喧归浣女，莲动下渔舟。随意春芳歇，王孙自可留。::|唐诗三百首|山水|田园|写景|早教|
宋代::苏轼::老夫聊发少年狂，左牵黄，右擎苍，锦帽貂裘，千骑卷平冈。为报倾城随太守，亲射虎，看孙郎。酒酣胸胆尚开张，鬓微霜，又何妨！持节云中，何日遣冯唐？会挽雕弓如满月，西北望，射天狼。::|宋词三百首|初中古诗|豪放|狩猎|爱国|最美|
宋代::苏轼::游蕲水清泉寺，寺临兰溪，溪水西流。山下兰芽短浸溪，松间沙路净无泥，潇潇暮雨子规啼。谁道人生无再少？门前流水尚能西！休将白发唱黄鸡。::|宋词三百首|小学古诗|写景|抒怀|人生|哲理|
唐代::杜甫::两个黄鹂鸣翠柳，一行白鹭上青天。窗含西岭千秋雪，门泊东吴万里船。::|小学古诗|写景|写雪|写鸟|早教|小学生必背古诗70首|小学生必背古诗80首|
唐代::杜牧::银烛秋光冷画屏，轻罗小扇扑流萤。天阶夜色凉如水，卧看牵牛织女星。::|唐诗三百首|写景|节日|七夕节|闺怨|早教|小学生必背古诗80首|
宋代::晏殊::一曲新词酒一杯，去年天气旧亭台。夕阳西下几时回？无可奈何花落去，似曾相识燕归来。小园香径独徘徊。::|宋词三百首|宋词精选|初中古诗|伤春|惜时|抒怀|人生|哲理|
两汉::曹操::对酒当歌，人生几何！譬如朝露，去日苦多。慨当以慷，忧思难忘。何以解忧？唯有杜康。青青子衿，悠悠我心。但为君故，沉吟至今。呦呦鹿鸣，食野之苹。我有嘉宾，鼓瑟吹笙。明明如月，何时可掇？忧从中来，不可断绝。越陌度阡，枉用相存。契阔谈讌，心念旧恩。月明星稀，乌鹊南飞。绕树三匝，何枝可依？山不厌高，海不厌深。周公吐哺，天下归心。::|古诗三百首|乐府|抒怀|志向|最美|
唐代::李白::日照香炉生紫烟，遥看瀑布挂前川。飞流直下三千尺，疑是银河落九天。::|小学古诗|写景|山水|瀑布|早教|小学生必背古诗70首|小学生必背古诗80首|
唐代::王维::单车欲问边，属国过居延。征蓬出汉塞，归雁入胡天。大漠孤烟直，长河落日圆。萧关逢候骑，都护在燕然。::|初中古诗|边塞|写景|战士|早教|最美|优美|
先秦::孟子及其弟子::舜发于畎亩之中，傅说举于版筑之间，胶鬲举于鱼盐之中，管夷吾举于士，孙叔敖举于海，百里奚举于市。故天将降大任于是人也，必先苦其心志，劳其筋骨，饿其体肤，空乏其身，行拂乱其所为，所以动心忍性，曾益其所不能。人恒过，然后能改；困于心，衡于虑，而后作；征于色，发于声，而后喻。入则无法家拂士，出则无敌国外患者，国恒亡。然后知生于忧患而死于安乐也。::|初中文言文|议论|哲理|
两汉::诸葛亮::先帝创业未半而中道崩殂，今天下三分，益州疲弊，此诚危急存亡之秋也。然侍卫之臣不懈于内，忠志之士忘身于外者，盖追先帝之殊遇，欲报之于陛下也。诚宜开张圣听，以光先帝遗德，恢弘志士之气，不宜妄自菲薄，引喻失义，以塞忠谏之路也。宫中府中，俱为一体；陟罚臧否，不宜异同。若有作奸犯科及为忠善者，宜付有司论其刑赏，以昭陛下平明之理；不宜偏私，使内外异法也。侍中、侍郎郭攸之、费祎、董允等，此皆良实，志虑忠纯，是以先帝简拔以遗陛下：愚以为宫中之事，事无大小，悉以咨之，然后施行，必能裨补阙漏，有所广益。将军向宠，性行淑均，晓畅军事，试用于昔日，先帝称之曰“能”，是以众议举宠为督：愚以为营中之事，悉以咨之，必能使行阵和睦，优劣得所。亲贤臣，远小人，此先汉所以兴隆也；亲小人，远贤臣，此后汉所以倾颓也。先帝在时，每与臣论此事，未尝不叹息痛恨于桓、灵也。侍中、尚书、长史、参军，此悉贞良死节之臣，愿陛下亲之、信之，则汉室之隆，可计日而待也。臣本布衣，躬耕于南阳，苟全性命于乱世，不求闻达于诸侯。先帝不以臣卑鄙，猥自枉屈，三顾臣于草庐之中，咨臣以当世之事，由是感激，遂许先帝以驱驰。后值倾覆，受任于败军之际，奉命于危难之间，尔来二十有一年矣。先帝知臣谨慎，故临崩寄臣以大事也。受命以来，夙夜忧叹，恐托付不效，以伤先帝之明；故五月渡泸，深入不毛。今南方已定，兵甲已足，当奖率三军，北定中原，庶竭驽钝，攘除奸凶，兴复汉室，还于旧都。此臣所以报先帝而忠陛下之职分也。至于斟酌损益，进尽忠言，则攸之、祎、允之任也。愿陛下托臣以讨贼兴复之效，不效，则治臣之罪，以告先帝之灵。若无兴德之言，则责攸之、祎、允等之慢，以彰其咎；陛下亦宜自谋，以咨诹善道，察纳雅言，深追先帝遗诏。臣不胜受恩感激。今当远离，临表涕零，不知所言。::|初中文言文|古文观止|励志|劝勉|
唐代::孟浩然::故人具鸡黍，邀我至田家。绿树村边合，青山郭外斜。开轩面场圃，把酒话桑麻。待到重阳日，还来就菊花。::|唐诗三百首|初中古诗|田园|生活|早教|
宋代::李清照::常记溪亭日暮，沉醉不知归路。兴尽晚回舟，误入藕花深处。争渡，争渡，惊起一滩鸥鹭。::|宋词三百首|宋词精选|初中古诗|纪游|最美|
唐代::王维::独在异乡为异客，每逢佳节倍思亲。遥知兄弟登高处，遍插茱萸少一人。 ::|唐诗三百首|小学古诗|重阳节|思乡|早教|小学生必背古诗70首|小学生必背古诗80首|
宋代::司马光 撰::初，权谓吕蒙曰：“卿今当涂掌事，不可不学！”蒙辞以军中多务。权曰：“孤岂欲卿治经为博士邪?但当涉猎，见往事耳。卿言多务，孰若孤？孤常读书，自以为大有所益。”蒙乃始就学。及鲁肃过寻阳，与蒙论议，大惊曰：“卿今者才略，非复吴下阿蒙！”蒙曰：“士别三日，即更刮目相待，大兄何见事之晚乎！”肃遂拜蒙母，结友而别。::|初中文言文|学习|哲理|
宋代::杨万里::毕竟西湖六月中，风光不与四时同。接天莲叶无穷碧，映日荷花别样红。::|古诗三百首|夏天|西湖|写景|荷花|早教|小学生必背古诗70首|小学生必背古诗80首|
先秦::孟子及其弟子::鱼，我所欲也；熊掌，亦我所欲也，二者不可得兼，舍鱼而取熊掌者也。生，亦我所欲也；义，亦我所欲也。二者不可得兼，舍生而取义者也。生亦我所欲，所欲有甚于生者，故不为苟得也。死亦我所恶，所恶有甚于死者，故患有所不辟也。如使人之所欲莫甚于生，则凡可以得生者何不用也。使人之所恶莫甚于死者，则凡可以辟患者何不为也！由是则生而有不用也；由是则可以辟患而有不为也。是故所欲有甚于生者，所恶有甚于死者。非独贤者有是心也，人皆有之，贤者能勿丧耳。一箪食，一豆羹，得之则生，弗得则死。呼尔而与之，行道之人弗受；蹴尔而与之，乞人不屑也。万钟则不辩礼义而受之，万钟于我何加焉！为宫室之美，妻妾之奉，所识穷乏者得我与？乡为身死而不受，今为宫室之美为之；乡为身死而不受，今为妻妾之奉为之；乡为身死而不受，今为所识穷乏者得我而为之：是亦不可以已乎？此之谓失其本心。::|初中文言文|生死|道德|修养|
魏晋::陶渊明::先生不知何许人也，亦不详其姓字，宅边有五柳树，因以为号焉。闲静少言，不慕荣利。好读书，不求甚解；每有会意，便欣然忘食。性嗜酒，家贫不能常得。亲旧知其如此，或置酒而招之；造饮辄尽，期在必醉。既醉而退，曾不吝情去留。环堵萧然，不蔽风日；短褐穿结，箪瓢屡空，晏如也。常著文章自娱，颇示己志。忘怀得失，以此自终。赞曰：黔娄之妻有言：“不戚戚于贫贱，不汲汲于富贵。”其言兹若人之俦乎？衔觞赋诗，以乐其志，无怀氏之民欤？葛天氏之民欤？::|初中文言文|古文观止|赞美|写人|传记|
明代::张岱::崇祯五年十二月，余住西湖。大雪三日，湖中人鸟声俱绝。是日更定矣，余拏一小舟，拥毳衣炉火，独往湖心亭看雪。雾凇沆砀，天与云与山与水，上下一白。湖上影子，惟长堤一痕、湖心亭一点、与余舟一芥、舟中人两三粒而已。到亭上，有两人铺毡对坐，一童子烧酒炉正沸。见余大喜曰：“湖中焉得更有此人？”拉余同饮。余强饮三大白而别。问其姓氏，是金陵人，客此。及下船，舟子喃喃曰：“莫说相公痴，更有痴似相公者！”::|初中文言文|写雪|抒怀|
两汉::曹植::煮豆燃豆萁，豆在釜中泣。本是同根生，相煎何太急？（版本一）煮豆持作羹，漉菽以为汁。萁在釜下燃，豆在釜中泣。本自同根生，相煎何太急？（版本二）::|古诗三百首|小学古诗|劝诫|亲情|最美|小学生必背古诗80首|
宋代::苏轼::横看成岭侧成峰，远近高低各不同。不识庐山真面目，只缘身在此山中。::|古诗三百首|小学古诗|纪游|写山|庐山|哲理|早教|小学生必背古诗70首|小学生必背古诗80首|
两汉::曹操::神龟虽寿，犹有竟时。螣蛇乘雾，终为土灰。老骥伏枥，志在千里。烈士暮年，壮心不已。盈缩之期，不但在天；养怡之福，可得永年。幸甚至哉，歌以咏志。::|古诗三百首|初中古诗|咏志|哲理|
唐代::李商隐::君问归期未有期，巴山夜雨涨秋池。 何当共剪西窗烛，却话巴山夜雨时。::|唐诗三百首|初中古诗|高中古诗|写雨|夜晚|思念|
清代::龚自珍::浩荡离愁白日斜，吟鞭东指即天涯。落红不是无情物，化作春泥更护花。::|古诗三百首|初中古诗|抒情|志向|抱负|早教|最美|小学生必背古诗70首|小学生必背古诗80首|
清代::林嗣环::京中有善口技者。会宾客大宴，于厅事之东北角，施八尺屏障，口技人坐屏障中，一桌、一椅、一扇、一抚尺而已。众宾团坐。少顷，但闻屏障中抚尺一下，满坐寂然，无敢哗者。遥闻深巷中犬吠，便有妇人惊觉欠伸，其夫呓语。既而儿醒，大啼。夫亦醒。妇抚儿乳，儿含乳啼，妇拍而呜之。又一大儿醒，絮絮不止。当是时，妇手拍儿声，口中呜声，儿含乳啼声，大儿初醒声，夫叱大儿声，一时齐发，众妙毕备。满坐宾客无不伸颈，侧目，微笑，默叹，以为妙绝。未几，夫齁声起，妇拍儿亦渐拍渐止。微闻有鼠作作索索，盆器倾侧，妇梦中咳嗽。宾客意少舒，稍稍正坐。忽一人大呼：“火起”，夫起大呼，妇亦起大呼。两儿齐哭。俄而百千人大呼，百千儿哭，百千犬吠。中间力拉崩倒之声，火爆声，呼呼风声，百千齐作；又夹百千求救声，曳屋许许声，抢夺声，泼水声。凡所应有，无所不有。虽人有百手，手有百指，不能指其一端；人有百口，口有百舌，不能名其一处也。于是宾客无不变色离席，奋袖出臂，两股战战，几欲先走。忽然抚尺一下，群响毕绝。撤屏视之，一人、一桌、一椅、一扇、一抚尺而已。::|初中文言文|叙事|写人|表演|艺术|
宋代::王安石::京口瓜洲一水间，钟山只隔数重山。春风又绿江南岸，明月何时照我还？::|古诗三百首|小学古诗|写景|抒怀|思乡|早教|小学生必背古诗70首|小学生必背古诗80首|
宋代::李清照::红藕香残玉簟秋。轻解罗裳，独上兰舟。云中谁寄锦书来，雁字回时，月满西楼。花自飘零水自流。一种相思，两处闲愁。此情无计可消除，才下眉头，却上心头。::|宋词三百首|宋词精选|思念|闺怨|离情|
宋代::陆游::死去元知万事空，但悲不见九州同。王师北定中原日，家祭无忘告乃翁。::|古诗三百首|爱国|忧国忧民|早教|小学生必背古诗70首|小学生必背古诗80首|
宋代::苏轼::元丰六年十月十二日夜，解衣欲睡，月色入户，欣然起行。念无与为乐者，遂至承天寺寻张怀民。怀民亦未寝，相与步于中庭。庭下如积水空明，水中藻荇交横，盖竹柏影也。何夜无月？何处无竹柏？但少闲人如吾两人者耳。::|初中文言文|纪游|写景|感慨|
宋代::辛弃疾::茅檐低小，溪上青青草。醉里吴音相媚好，白发谁家翁媪？大儿锄豆溪东，中儿正织鸡笼。最喜小儿亡赖，溪头卧剥莲蓬。::|宋词三百首|小学古诗|初中古诗|向往|乡村|生活|写景|
唐代::王湾::客路青山外，行舟绿水前。潮平两岸阔，风正一帆悬。海日生残夜，江春入旧年。乡书何处达？归雁洛阳边。::|唐诗三百首|初中古诗|思乡|乡情|最美|
唐代::杜甫::剑外忽传收蓟北，初闻涕泪满衣裳。却看妻子愁何在，漫卷诗书喜欲狂。白日放歌须纵酒，青春作伴好还乡。即从巴峡穿巫峡，便下襄阳向洛阳。::|唐诗三百首|小学古诗|思归|喜悦|最美|小学生必背古诗80首|忧国|
元代::白朴::孤村落日残霞，轻烟老树寒鸦，一点飞鸿影下。青山绿水，白草红叶黄花。::|小学古诗|秋天|写景|
宋代::苏轼::水光潋滟晴方好，山色空蒙雨亦奇。欲把西湖比西子，淡妆浓抹总相宜。::|古诗三百首|小学古诗|西湖|写景|早教|优美|小学生必背古诗70首|小学生必背古诗80首|
唐代::王维::荆溪白石出，天寒红叶稀。山路元无雨，空翠湿人衣。::|秋天|纪游|写景|
唐代::李白::李白乘舟将欲行，忽闻岸上踏歌声。桃花潭水深千尺，不及汪伦送我情。 ::|小学古诗|写水|友情|送别|早教|小学生必背古诗70首|小学生必背古诗80首|
清代::纳兰性德::人生若只如初见，何事秋风悲画扇。等闲变却故人心，却道故人心易变。骊山语罢清宵半，泪雨霖铃终不怨。何如薄幸锦衣郎，比翼连枝当日愿。::|闺怨|伤情|命运|最美|
唐代::王翰::葡萄美酒夜光杯，欲饮琵琶马上催。醉卧沙场君莫笑，古来征战几人回？::|唐诗三百首|豪放|边塞|战争|宴饮|早教|小学生必背古诗70首|小学生必背古诗80首|
两汉::佚名::青青园中葵，朝露待日晞。阳春布德泽，万物生光辉。常恐秋节至，焜黄华叶衰。百川东到海，何时复西归？少壮不努力，老大徒伤悲。::|古诗三百首|初中古诗|励志|哲理|惜时|小学生必背古诗80首|
唐代::李白::青山横北郭，白水绕东城。此地一为别，孤蓬万里征。浮云游子意，落日故人情。挥手自兹去，萧萧班马鸣。::|唐诗三百首|初中古诗|送别|离别|写景|惜别|友情|
唐代::韩愈::新年都未有芳华，二月初惊见草芽。 白雪却嫌春色晚，故穿庭树作飞花。::|春天|写雪|写景|
元代::王冕::吾家洗砚池头树，个个花开淡墨痕。不要人夸好颜色，只流清气满乾坤。我家洗砚池边树，朵朵花开淡墨痕。不要人夸颜色好，只留清气满乾坤。::|古诗三百首|题画|咏物|梅花|言志|小学生必背古诗70首|小学生必背古诗80首|
唐代::王勃::城阙辅三秦，风烟望五津。与君离别意，同是宦游人。海内存知己，天涯若比邻。无为在歧路，儿女共沾巾。::|唐诗三百首|初中古诗|友情|送别|早教|最美|
唐代::刘方平::更深月色半人家，北斗阑干南斗斜。 今夜偏知春气暖，虫声新透绿窗纱。::|唐诗三百首|初中古诗|春天|写景|
唐代::李白::杨花落尽子规啼，闻道龙标过五溪。我寄愁心与明月，随风直到夜郎西。::|初中古诗|抒情|友情|最美|
两汉::刘向 撰::邹忌修八尺有余，而形貌昳丽。朝服衣冠，窥镜，谓其妻曰：“我孰与城北徐公美？”其妻曰：“君美甚，徐公何能及君也！”城北徐公，齐国之美丽者也。忌不自信，而复问其妾曰：“吾孰与徐公美？”妾曰：“徐公何能及君也！”旦日，客从外来，与坐谈，问之客曰：“吾与徐公孰美？”客曰：“徐公不若君之美也。”明日徐公来，孰视之，自以为不如；窥镜而自视，又弗如远甚。暮寝而思之，曰：“吾妻之美我者，私我也；妾之美我者，畏我也；客之美我者，欲有求于我也。”于是入朝见威王，曰：“臣诚知不如徐公美。臣之妻私臣，臣之妾畏臣，臣之客欲有求于臣，皆以美于徐公。今齐地方千里，百二十城，宫妇左右莫不私王，朝廷之臣莫不畏王，四境之内莫不有求于王：由此观之，王之蔽甚矣。”王曰：“善。”乃下令：“群臣吏民能面刺寡人之过者，受上赏；上书谏寡人者，受中赏；能谤讥于市朝，闻寡人之耳者，受下赏。”令初下，群臣进谏，门庭若市；数月之后，时时而间进；期年之后，虽欲言，无可进者。燕、赵、韩、魏闻之，皆朝于齐.此所谓战胜于朝廷。::|初中文言文|古文观止|哲理|故事|
唐代::张籍::洛阳城里见秋风，欲作家书意万重。复恐匆匆说不尽，行人临发又开封。::|小学古诗|秋天|思乡|
南北朝::陶弘景::山川之美，古来共谈。高峰入云，清流见底。两岸石壁，五色交辉。青林翠竹，四时俱备。晓雾将歇，猿鸟乱鸣；夕日欲颓，沉鳞竞跃。实是欲界之仙都。自康乐以来，未复有能与其奇者。::|初中文言文|书信|写景|
唐代::张九龄::海上生明月，天涯共此时。情人怨遥夜，竟夕起相思。灭烛怜光满，披衣觉露滋。不堪盈手赠，还寝梦佳期。::|唐诗三百首|月亮|思乡|怀人|早教|
唐代::刘禹锡::巴山楚水凄凉地，二十三年弃置身。怀旧空吟闻笛赋，到乡翻似烂柯人。沉舟侧畔千帆过，病树前头万木春。今日听君歌一曲，暂凭杯酒长精神。::|初中古诗|抒怀|励志|哲理|早教|最美|
明代::魏学洢::明有奇巧人曰王叔远，能以径寸之木，为宫室、器皿 、人物，以至鸟兽、木石，罔不因势象形，各具情态。尝贻余核舟一，盖大苏泛赤壁云。舟首尾长约八分有奇，高可二黍许。中轩敞者为舱，箬篷覆之。旁开小窗，左右各四，共八扇。启窗而观，雕栏相望焉。闭之，则右刻“山高月小，水落石出”，左刻“清风徐来，水波不兴”，石青糁之。船头坐三人，中峨冠而多髯者为东坡，佛印居右，鲁直居左。苏、黄共阅一手卷。东坡右手执卷端，左手抚鲁直背。鲁直左手执卷末，右手指卷，如有所语。东坡现右足，鲁直现左足，各微侧，其两膝相比者，各隐卷底衣褶中。佛印绝类弥勒，袒胸露乳，矫首昂视，神情与苏、黄不属。卧右膝，诎右臂支船，而竖其左膝，左臂挂念珠倚之——珠可历历数也。舟尾横卧一楫。楫左右舟子各一人。居右者椎髻仰面，左手倚一衡木，右手攀右趾，若啸呼状。居左者右手执蒲葵扇，左手抚炉，炉上有壶，其人视端容寂，若听茶声然。其船背稍夷，则题名其上，文曰“天启壬戌秋日，虞山王毅叔远甫刻”，细若蚊足，钩画了了，其色墨。又用篆章一，文曰“初平山人”，其色丹。通计一舟，为人五；为窗八；为箬篷，为楫，为炉，为壶，为手卷，为念珠各一；对联、题名并篆文，为字共三十有四；而计其长曾不盈寸。盖简桃核修狭者为之。嘻，技亦灵怪矣哉！::|初中文言文|赞美|技艺|
唐代::李白::噫吁嚱，危乎高哉！蜀道之难，难于上青天！蚕丛及鱼凫，开国何茫然！尔来四万八千岁，不与秦塞通人烟。西当太白有鸟道，可以横绝峨眉巅。地崩山摧壮士死，然后天梯石栈相钩连。上有六龙回日之高标，下有冲波逆折之回川。黄鹤之飞尚不得过，猿猱欲度愁攀援。青泥何盘盘，百步九折萦岩峦。扪参历井仰胁息，以手抚膺坐长叹。问君西游何时还？畏途巉岩不可攀。但见悲鸟号古木，雄飞雌从绕林间。又闻子规啼夜月，愁空山。蜀道之难,难于上青天，使人听此凋朱颜！连峰去天不盈尺，枯松倒挂倚绝壁。飞湍瀑流争喧豗，砯崖转石万壑雷。其险也如此，嗟尔远道之人胡为乎来哉！剑阁峥嵘而崔嵬，一夫当关，万夫莫开。所守或匪亲，化为狼与豺。朝避猛虎，夕避长蛇；磨牙吮血，杀人如麻。锦城虽云乐，不如早还家。蜀道之难,难于上青天，侧身西望长咨嗟！::|唐诗三百首|抒情|写景|山水|
唐代::李白::秋风清，秋月明，落叶聚还散，寒鸦栖复惊。相思相见知何日？此时此夜难为情！ ::|宋词三百首|秋天|抒情|思念|
魏晋::陶渊明::结庐在人境，而无车马喧。问君何能尔？心远地自偏。采菊东篱下，悠然见南山。山气日夕佳，飞鸟相与还。此中有真意，欲辨已忘言。::|古诗三百首|初中古诗|高中古诗|闲适|生活|哲理|最美|
唐代::白居易::离离原上草，一岁一枯荣。野火烧不尽，春风吹又生。远芳侵古道，晴翠接荒城。又送王孙去，萋萋满别情。::|唐诗三百首|小学古诗|送别|离别|咏物|写草|早教|小学生必背古诗70首|小学生必背古诗80首|
唐代::杜甫::暮投石壕村，有吏夜捉人。老翁逾墙走，老妇出门看。吏呼一何怒，妇啼一何苦。听妇前致词，三男邺城戍。一男附书至，二男新战死。存者且偷生，死者长已矣。室中更无人，惟有乳下孙。有孙母未去，出入无完裙。老妪力虽衰，请从吏夜归。急应河阳役，犹得备晨炊。夜久语声绝，如闻泣幽咽。天明登前途，独与老翁别。::|初中古诗|叙事|战争|同情|人民|
宋代::苏轼::三月七日，沙湖道中遇雨。雨具先去，同行皆狼狈，余独不觉，已而遂晴，故作此词。莫听穿林打叶声，何妨吟啸且徐行。竹杖芒鞋轻胜马，谁怕？一蓑烟雨任平生。料峭春风吹酒醒，微冷，山头斜照却相迎。回首向来萧瑟处，归去，也无风雨也无晴。::|宋词三百首|春天|写雨|旷达|
唐代::崔颢::昔人已乘黄鹤去，此地空余黄鹤楼。黄鹤一去不复返，白云千载空悠悠。晴川历历汉阳树，芳草萋萋鹦鹉洲。日暮乡关何处是？烟波江上使人愁。::|唐诗三百首|初中古诗|写景|怀古|思乡|早教|
清代::纳兰性德::山一程，水一程，身向榆关那畔行，夜深千帐灯。风一更，雪一更，聒碎乡心梦不成，故园无此声。::|小学古诗|抒情|思乡|最美|
宋代::李清照::昨夜雨疏风骤，浓睡不消残酒。试问卷帘人，却道海棠依旧。知否，知否？应是绿肥红瘦。::|宋词三百首|宋词精选|惜花|伤春|
唐代::李白::天门中断楚江开，碧水东流至此回。两岸青山相对出，孤帆一片日边来。::|小学古诗|写景|山水|长江|早教|小学生必背古诗70首|小学生必背古诗80首|
先秦::屈原::帝高阳之苗裔兮，朕皇考曰伯庸。摄提贞于孟陬兮，惟庚寅吾以降。皇览揆余初度兮，肇锡余以嘉名：名余曰正则兮，字余曰灵均。纷吾既有此内美兮，又重之以修能。扈江离与辟芷兮，纫秋兰以为佩。汩余若将不及兮，恐年岁之不吾与。朝搴阰之木兰兮，夕揽洲之宿莽。日月忽其不淹兮，春与秋其代序。惟草木之零落兮，恐美人之迟暮。不抚壮而弃秽兮，何不改乎此度？乘骐骥以驰骋兮，来吾道夫先路！昔三后之纯粹兮，固众芳之所在。杂申椒与菌桂兮，岂惟纫夫蕙茝！彼尧、舜之耿介兮，既遵道而得路。何桀纣之猖披兮，夫惟捷径以窘步。惟夫党人之偷乐兮，路幽昧以险隘。岂余身之殚殃兮，恐皇舆之败绩！忽奔走以先后兮，及前王之踵武。荃不查余之中情兮，反信谗而齌怒。余固知謇謇之为患兮，忍而不能舍也。指九天以为正兮，夫惟灵修之故也。曰黄昏以为期兮，羌中道而改路！初既与余成言兮，后悔遁而有他。余既不难夫离别兮，伤灵修之数化。余既滋兰之九畹兮，又树蕙之百亩。畦留夷与揭车兮，杂杜衡与芳芷。冀枝叶之峻茂兮，愿俟时乎吾将刈。虽萎绝其亦何伤兮，哀众芳之芜秽。众皆竞进以贪婪兮，凭不厌乎求索。羌内恕己以量人兮，各兴心而嫉妒。忽驰骛以追逐兮，非余心之所急。老冉冉其将至兮，恐修名之不立。朝饮木兰之坠露兮，夕餐秋菊之落英。苟余情其信姱以练要兮，长顑颔亦何伤。掔木根以结茝兮，贯薜荔之落蕊。矫菌桂以纫蕙兮，索胡绳之纚纚。謇吾法夫前修兮，非世俗之所服。虽不周于今之人兮，愿依彭咸之遗则。长太息以掩涕兮，哀民生之多艰。余虽好修姱以鞿羁兮，謇朝谇而夕替。既替余以蕙纕兮，又申之以揽茝。亦余心之所善兮，虽九死其犹未悔。怨灵修之浩荡兮，终不察夫民心。众女嫉余之蛾眉兮，谣诼谓余以善淫。固时俗之工巧兮，偭规矩而改错。背绳墨以追曲兮，竞周容以为度。忳郁邑余侘傺兮，吾独穷困乎此时也。宁溘死以流亡兮，余不忍为此态也。鸷鸟之不群兮，自前世而固然。何方圜之能周兮，夫孰异道而相安？屈心而抑志兮，忍尤而攘诟。伏清白以死直兮，固前圣之所厚。悔相道之不察兮，延伫乎吾将反。回朕车以复路兮，及行迷之未远。步余马于兰皋兮，驰椒丘且焉止息。进不入以离尤兮，退将复修吾初服。制芰荷以为衣兮，集芙蓉以为裳。不吾知其亦已兮，苟余情其信芳。高余冠之岌岌兮，长余佩之陆离。芳与泽其杂糅兮，唯昭质其犹未亏。忽反顾以游目兮，将往观乎四荒。佩缤纷其繁饰兮，芳菲菲其弥章。民生各有所乐兮，余独好修以为常。虽体解吾犹未变兮，岂余心之可惩。女嬃之婵媛兮，申申其詈予，曰：「鲧婞直以亡身兮，终然夭乎羽之野。汝何博謇而好修兮，纷独有此姱节？薋菉葹以盈室兮，判独离而不服。」众不可户说兮，孰云察余之中情？世并举而好朋兮，夫何茕独而不予听？依前圣以节中兮，喟凭心而历兹。济沅、湘以南征兮，就重华而敶词：启《九辩》与《九歌》兮，夏康娱以自纵。不顾难以图后兮，五子用失乎家衖。羿淫游以佚畋兮，又好射夫封狐。固乱流其鲜终兮，浞又贪夫厥家。浇身被服强圉兮，纵欲而不忍。日康娱而自忘兮，厥首用夫颠陨。夏桀之常违兮，乃遂焉而逢殃。后辛之菹醢兮，殷宗用而不长。汤、禹俨而祗敬兮，周论道而莫差。举贤才而授能兮，循绳墨而不颇。皇天无私阿兮，览民德焉错辅。夫维圣哲以茂行兮，苟得用此下土。瞻前而顾后兮，相观民之计极。夫孰非义而可用兮？孰非善而可服？阽余身而危死兮，览余初其犹未悔。不量凿而正枘兮，固前修以菹醢。曾歔欷余郁邑兮，哀朕时之不当。揽茹蕙以掩涕兮，沾余襟之浪浪。跪敷衽以陈辞兮，耿吾既得此中正。驷玉虬以桀鹥兮，溘埃风余上征。朝发轫于苍梧兮，夕余至乎县圃。欲少留此灵琐兮，日忽忽其将暮。吾令羲和弭节兮，望崦嵫而勿迫。路漫漫其修远兮，吾将上下而求索。饮余马于咸池兮，总余辔乎扶桑。折若木以拂日兮，聊逍遥以相羊。前望舒使先驱兮，后飞廉使奔属。鸾皇为余先戒兮，雷师告余以未具。吾令凤鸟飞腾兮，继之以日夜。飘风屯其相离兮，帅云霓而来御。纷总总其离合兮，斑陆离其上下。吾令帝阍开关兮，倚阊阖而望予。时暧暧其将罢兮，结幽兰而延伫。世溷浊而不分兮，好蔽美而嫉妒。朝吾将济于白水兮，登阆风而绁马。忽反顾以流涕兮，哀高丘之无女。溘吾游此春宫兮，折琼枝以继佩。及荣华之未落兮，相下女之可诒。吾令丰隆乘云兮，求宓妃之所在。解佩纕以结言兮，吾令謇修以为理。纷总总其离合兮，忽纬繣其难迁。夕归次于穷石兮，朝濯发乎洧盘。保厥美以骄傲兮，日康娱以淫游。虽信美而无礼兮，来违弃而改求。览相观于四极兮，周流乎天余乃下。望瑶台之偃蹇兮，见有娀之佚女。吾令鸩为媒兮，鸩告余以不好。雄鸠之鸣逝兮，余犹恶其佻巧。心犹豫而狐疑兮，欲自适而不可。凤皇既受诒兮，恐高辛之先我。欲远集而无所止兮，聊浮游以逍遥。及少康之未家兮，留有虞之二姚。理弱而媒拙兮，恐导言之不固。世溷浊而嫉贤兮，好蔽美而称恶。闺中既以邃远兮，哲王又不寤。怀朕情而不发兮，余焉能忍而与此终古？索琼茅以筳篿兮，命灵氛为余占之。曰：「两美其必合兮，孰信修而慕之？思九州之博大兮，岂惟是其有女？」曰：「勉远逝而无狐疑兮，孰求美而释女？何所独无芳草兮，尔何怀乎故宇？」世幽昧以昡曜兮，孰云察余之善恶？民好恶其不同兮，惟此党人其独异！户服艾以盈要兮，谓幽兰其不可佩。览察草木其犹未得兮，岂珵美之能当？苏粪壤以充祎兮，谓申椒其不芳。欲从灵氛之吉占兮，心犹豫而狐疑。巫咸将夕降兮，怀椒糈而要之。百神翳其备降兮，九疑缤其并迎。皇剡剡其扬灵兮，告余以吉故。曰：「勉升降以上下兮，求矩矱之所同。汤、禹俨而求合兮，挚、咎繇而能调。苟中情其好修兮，又何必用夫行媒？说操筑于傅岩兮，武丁用而不疑。吕望之鼓刀兮，遭周文而得举。宁戚之讴歌兮，齐桓闻以该辅。及年岁之未晏兮，时亦犹其未央。恐鹈鴃之先鸣兮，使夫百草为之不芳。」何琼佩之偃蹇兮，众薆然而蔽之。惟此党人之不谅兮，恐嫉妒而折之。时缤纷其变易兮，又何可以淹留？兰芷变而不芳兮，荃蕙化而为茅。何昔日之芳草兮，今直为此萧艾也？岂其有他故兮，莫好修之害也！余以兰为可恃兮，羌无实而容长。委厥美以从俗兮，苟得列乎众芳。椒专佞以慢慆兮，樧又欲充夫佩帏。既干进而务入兮，又何芳之能祗？固时俗之流从兮，又孰能无变化？览椒兰其若兹兮，又况揭车与江离？惟兹佩之可贵兮，委厥美而历兹。芳菲菲而难亏兮，芬至今犹未沬。和调度以自娱兮，聊浮游而求女。及余饰之方壮兮，周流观乎上下。灵氛既告余以吉占兮，历吉日乎吾将行。折琼枝以为羞兮，精琼爢以为粻。为余驾飞龙兮，杂瑶象以为车。何离心之可同兮？吾将远逝以自疏。邅吾道夫昆仑兮，路修远以周流。扬云霓之晻蔼兮，鸣玉鸾之啾啾。朝发轫于天津兮，夕余至乎西极。凤皇翼其承旗兮，高翱翔之翼翼。忽吾行此流沙兮，遵赤水而容与。麾蛟龙使梁津兮，诏西皇使涉予。路修远以多艰兮，腾众车使径待。路不周以左转兮，指西海以为期。屯余车其千乘兮，齐玉轪而并驰。驾八龙之婉婉兮，载云旗之委蛇。抑志而弭节兮，神高驰之邈邈。奏《九歌》而舞《韶》兮，聊假日以媮乐。陟升皇之赫戏兮，忽临睨夫旧乡。仆夫悲余马怀兮，蜷局顾而不行。乱曰：已矣哉！国无人莫我知兮，又何怀乎故都！既莫足与为美政兮，吾将从彭咸之所居！::|高中文言文|楚辞|写人|爱国|励志|忧国忧民|
明代::于谦::千锤万凿出深山，烈火焚烧若等闲。粉骨碎身全不怕，要留清白在人间。::|古诗三百首|小学古诗|咏物|言志|早教|小学生必背古诗70首|小学生必背古诗80首|
宋代::辛弃疾::何处望神州？满眼风光北固楼。千古兴亡多少事？悠悠。不尽长江滚滚流。年少万兜鍪，坐断东南战未休。天下英雄谁敌手？曹刘。生子当如孙仲谋。::|宋词三百首|初中古诗|抒情|咏史怀古|爱国|
宋代::辛弃疾::千古江山，英雄无觅，孙仲谋处。舞榭歌台，风流总被雨打风吹去。斜阳草树，寻常巷陌，人道寄奴曾住。想当年，金戈铁马，气吞万里如虎。元嘉草草，封狼居胥，赢得仓皇北顾。四十三年，望中犹记，烽火扬州路。可堪回首，佛狸祠下，一片神鸦社鼓。凭谁问，廉颇老矣，尚能饭否？::|宋词三百首|豪放|咏史怀古|爱国|抒怀|
宋代::秦观::纤云弄巧，飞星传恨，银汉迢迢暗度。金风玉露一相逢，便胜却人间无数。柔情似水，佳期如梦，忍顾鹊桥归路。两情若是久长时，又岂在朝朝暮暮。::|宋词三百首|宋词精选|七夕节|爱情|婉约|抒情|最美|
元代::白朴::春山暖日和风，阑干楼阁帘栊，杨柳秋千院中。啼莺舞燕，小桥流水飞红。::|春天|写景|
宋代::柳永::伫倚危楼风细细，望极春愁，黯黯生天际。草色烟光残照里，无言谁会凭阑意。拟把疏狂图一醉，对酒当歌，强乐还无味。衣带渐宽终不悔，为伊消得人憔悴。::|宋词三百首|抒情|爱情|思念|
清代::郑燮::咬定青山不放松，立根原在破岩中。千磨万击还坚劲，任尔东西南北风。::|古诗三百首|小学古诗|题画|咏物|竹子|励志|早教|小学生必背古诗70首|小学生必背古诗80首|
唐代::白居易::江南好，风景旧曾谙。日出江花红胜火，春来江水绿如蓝。能不忆江南？::|宋词三百首|小学古诗|江南|写景|早教|小学生必背古诗70首|小学生必背古诗80首|写景|山水|
唐代::王维::渭城朝雨浥轻尘，客舍青青柳色新。劝君更尽一杯酒，西出阳关无故人。::|唐诗三百首|小学古诗|初中古诗|乐府|友情|送别|早教|小学生必背古诗70首|小学生必背古诗80首|
先秦::佚名::大道之行也，天下为公，选贤与能，讲信修睦。故人不独亲其亲，不独子其子，使老有所终，壮有所用，幼有所长，矜、寡、孤、独、废疾者皆有所养，男有分，女有归。货恶其弃于地也，不必藏于己；力恶其不出于身也，不必为己。是故谋闭而不兴，盗窃乱贼而不作，故外户而不闭，是谓大同。::|初中文言文|理想|生活|哲理|
唐代::白居易::卖炭翁，伐薪烧炭南山中。满面尘灰烟火色，两鬓苍苍十指黑。卖炭得钱何所营？身上衣裳口中食。可怜身上衣正单，心忧炭贱愿天寒。夜来城外一尺雪，晓驾炭车辗冰辙。牛困人饥日已高，市南门外泥中歇。翩翩两骑来是谁？黄衣使者白衫儿。手把文书口称敕，回车叱牛牵向北。一车炭，千余斤，宫使驱将惜不得。半匹红绡一丈绫，系向牛头充炭直。::|乐府|写人|同情|讽刺|
唐代::王昌龄::秦时明月汉时关，万里长征人未还。但使龙城飞将在，不教胡马度阴山。::|唐诗三百首|边塞|战争|忧国忧民|早教|小学生必背古诗70首|小学生必背古诗80首|
唐代::杜牧::千里莺啼绿映红，水村山郭酒旗风。 南朝四百八十寺，多少楼台烟雨中。::|春天|写景|抒情小学生必背古诗70首|小学生必背古诗80首|
唐代::王之涣::黄河远上白云间，一片孤城万仞山。羌笛何须怨杨柳，春风不度玉门关。::|唐诗三百首|边塞|写景|思乡|早教小学生必背古诗70首|小学生必背古诗80首|
唐代::王维::独坐幽篁里，弹琴复长啸。深林人不知，明月来相照。::|唐诗三百首|初中古诗|隐居|生活小学生必背古诗80首|
明代::宋濂::余幼时即嗜学。家贫，无从致书以观，每假借于藏书之家，手自笔录，计日以还。天大寒，砚冰坚，手指不可屈伸，弗之怠。录毕，走送之，不敢稍逾约。以是人多以书假余，余因得遍观群书。既加冠，益慕圣贤之道，又患无硕师、名人与游，尝趋百里外，从乡之先达执经叩问。先达德隆望尊，门人弟子填其室，未尝稍降辞色。余立侍左右，援疑质理，俯身倾耳以请；或遇其叱咄，色愈恭，礼愈至，不敢出一言以复；俟其欣悦，则又请焉。故余虽愚，卒获有所闻。当余之从师也，负箧曳屣，行深山巨谷中，穷冬烈风，大雪深数尺，足肤皲裂而不知。至舍，四支僵劲不能动，媵人持汤沃灌，以衾拥覆，久而乃和。寓逆旅，主人日再食，无鲜肥滋味之享。同舍生皆被绮绣，戴朱缨宝饰之帽，腰白玉之环，左佩刀，右备容臭，烨然若神人；余则缊袍敝衣处其间，略无慕艳意,以中有足乐者，不知口体之奉不若人也。盖余之勤且艰若此。 ::|初中文言文|送别|劝勉|学习|
唐代::李白::渡远荆门外，来从楚国游。山随平野尽，江入大荒流。月下飞天镜，云生结海楼。仍怜故乡水，万里送行舟。::|唐诗三百首|初中古诗|长江|送别|思乡|
先秦::列御寇::孔子东游，见两小儿辩日，问其故。一儿曰：“我以日始出时去人近，而日中时远也。” 一儿以日初出远，而日中时近也。一儿曰：“日初出大如车盖，及日中则如盘盂，此不为远者小而近者大乎？”一儿曰：“日初出沧沧凉凉，及其日中如探汤，此不为近者热而远者凉乎？”孔子不能决也。两小儿笑曰：“孰为汝多知乎？”::|初中文言文|儿童|对话|哲理|寓言|
唐代::白居易::田家少闲月，五月人倍忙。夜来南风起，小麦覆陇黄。妇姑荷箪食，童稚携壶浆，相随饷田去，丁壮在南冈。足蒸暑土气，背灼炎天光，力尽不知热，但惜夏日长。复有贫妇人，抱子在其旁，右手秉遗穗，左臂悬敝筐。听其相顾言，闻者为悲伤。家田输税尽，拾此充饥肠。今我何功德？曾不事农桑。吏禄三百石，岁晏有余粮，念此私自愧，尽日不能忘。::|初中古诗|夏天|农民|生活|讽喻|
宋代::李清照::生当作人杰，死亦为鬼雄。至今思项羽，不肯过江东。::|古诗三百首|地名|咏史怀古|爱国|早教|小学生必背古诗70首|小学生必背古诗80首|
唐代::李商隐::锦瑟无端五十弦，一弦一柱思华年。庄生晓梦迷蝴蝶，望帝春心托杜鹃。沧海月明珠有泪，蓝田日暖玉生烟。此情可待成追忆，只是当时已惘然。::|唐诗三百首|思念|爱情|抒情|
唐代::李白::花间一壶酒，独酌无相亲。举杯邀明月，对影成三人。月既不解饮，影徒随我身。暂伴月将影，行乐须及春。我歌月徘徊，我舞影零乱。醒时同交欢，醉后各分散。永结无情游，相期邈云汉。::|唐诗三百首|初中古诗|孤独|月亮|饮酒|抒情|
宋代::卢梅坡::梅雪争春未肯降，骚人搁笔费评章。梅须逊雪三分白，雪却输梅一段香。::|古诗三百首|冬天|写雪|梅花|励志|哲理|优美|
宋代::李清照::薄雾浓云愁永昼，瑞脑消金兽。佳节又重阳，玉枕纱橱，半夜凉初透。东篱把酒黄昏后，有暗香盈袖。莫道不销魂，帘卷西风，人比黄花瘦。::|宋词三百首|宋词精选|初中古诗|重阳节|怀人|思念|
宋代::陆游::古人学问无遗力，少壮工夫老始成。纸上得来终觉浅，绝知此事要躬行。::|励志|读书|哲理|早教|
唐代::白居易::元和十年，予左迁九江郡司马。明年秋，送客湓浦口，闻舟中夜弹琵琶者，听其音，铮铮然有京都声。问其人，本长安倡女，尝学琵琶于穆、曹二善才，年长色衰，委身为贾人妇。遂命酒，使快弹数曲。曲罢悯然，自叙少小时欢乐事，今漂沦憔悴，转徙于江湖间。予出官二年，恬然自安，感斯人言，是夕始觉有迁谪意。因为长句，歌以赠之，凡六百一十六言，命曰《琵琶行》。浔阳江头夜送客，枫叶荻花秋瑟瑟。主人下马客在船，举酒欲饮无管弦。醉不成欢惨将别，别时茫茫江浸月。忽闻水上琵琶声，主人忘归客不发。寻声暗问弹者谁？琵琶声停欲语迟。移船相近邀相见，添酒回灯重开宴。千呼万唤始出来，犹抱琵琶半遮面。转轴拨弦三两声，未成曲调先有情。弦弦掩抑声声思，似诉平生不得志。（不得志 一作：不得意）低眉信手续续弹，说尽心中无限事。轻拢慢捻抹复挑，初为《霓裳》后《六幺》（六幺 一作：绿腰）。大弦嘈嘈如急雨，小弦切切如私语。嘈嘈切切错杂弹，大珠小珠落玉盘。间关莺语花底滑，幽咽泉流冰下难。冰泉冷涩弦凝绝，凝绝不通声暂歇。别有幽愁暗恨生，此时无声胜有声。银瓶乍破水浆迸，铁骑突出刀枪鸣。曲终收拨当心画，四弦一声如裂帛。东船西舫悄无言，唯见江心秋月白。沉吟放拨插弦中，整顿衣裳起敛容。自言本是京城女，家在虾蟆陵下住。十三学得琵琶成，名属教坊第一部。曲罢曾教善才服，妆成每被秋娘妒。五陵年少争缠头，一曲红绡不知数。钿头银篦击节碎，血色罗裙翻酒污。今年欢笑复明年，秋月春风等闲度。弟走从军阿姨死，暮去朝来颜色故。门前冷落鞍马稀，老大嫁作商人妇。商人重利轻别离，前月浮梁买茶去。去来江口守空船，绕船月明江水寒。夜深忽梦少年事，梦啼妆泪红阑干。我闻琵琶已叹息，又闻此语重唧唧。同是天涯沦落人，相逢何必曾相识！我从去年辞帝京，谪居卧病浔阳城。浔阳地僻无音乐，终岁不闻丝竹声。住近湓江地低湿，黄芦苦竹绕宅生。其间旦暮闻何物？杜鹃啼血猿哀鸣。春江花朝秋月夜，往往取酒还独倾。岂无山歌与村笛？呕哑嘲哳难为听。今夜闻君琵琶语，如听仙乐耳暂明。莫辞更坐弹一曲，为君翻作《琵琶行》。感我此言良久立，却坐促弦弦转急。凄凄不似向前声，满座重闻皆掩泣。座中泣下谁最多？江州司马青衫湿。::|唐诗三百首|高中古诗|乐府|写人|愤懑|最美|
宋代::陆游::风卷江湖雨暗村，四山声作海涛翻。溪柴火软蛮毡暖，我与狸奴不出门。僵卧孤村不自哀，尚思为国戍轮台。夜阑卧听风吹雨，铁马冰河入梦来。::|古诗三百首|初中古诗|爱国|壮志|最美|优美|
唐代::杜甫::风急天高猿啸哀，渚清沙白鸟飞回。无边落木萧萧下，不尽长江滚滚来。万里悲秋常作客，百年多病独登台。艰难苦恨繁霜鬓，潦倒新停浊酒杯。::|唐诗三百首|秋天|登高|写景|抒情|早教|
唐代::王维::人闲桂花落，夜静春山空。月出惊山鸟，时鸣春涧中。::|小学古诗|春天|写景|早教|
唐代::孟浩然::春眠不觉晓，处处闻啼鸟。夜来风雨声，花落知多少。::|唐诗三百首|小学古诗|写景|惜春|早教|小学生必背古诗70首|小学生必背古诗80首|
宋代::苏轼::花褪残红青杏小。燕子飞时，绿水人家绕。枝上柳绵吹又少。天涯何处无芳草！墙里秋千墙外道。墙外行人，墙里佳人笑。笑渐不闻声渐悄。多情却被无情恼。::|宋词三百首|写景|春天|春情|
唐代::杜甫::黄四娘家花满蹊，千朵万朵压枝低。留连戏蝶时时舞，自在娇莺恰恰啼。::|小学古诗|写景|写花|小学生必背古诗70首|小学生必背古诗80首|
宋代::王禹偁::无花无酒过清明，兴味萧然似野僧。昨日邻家乞新火，晓窗分与读书灯。::|清明节|生活|
唐代::杜牧::烟笼寒水月笼沙，夜泊秦淮近酒家。商女不知亡国恨，隔江犹唱《后庭花》。::|唐诗三百首|初中古诗|咏史怀古|爱国|早教|
南北朝::刘义庆::陈太丘与友期行，期日中，过中不至，太丘舍去，去后乃至。 元方时年七岁，门外戏。客问元方：“尊君在不？”答曰：“待君久不至，已去。”友人便怒：“非人哉！与人期行，相委而去。”元方曰：“君与家君期日中。日中不至，则是无信；对子骂父，则是无礼。”友人惭，下车引之，元方入门不顾。::|初中文言文|诚信|哲理|故事|
两汉::诸葛亮::夫君子之行，静以修身，俭以养德。非淡泊无以明志，非宁静无以致远。夫学须静也，才须学也。非学无以广才，非志无以成学。淫慢则不能励精，险躁则不能治性。年与时驰，意与日去，遂成枯落，多不接世，悲守穷庐，将复何及！ ::|修身|立志|
唐代::李贺::黑云压城城欲摧，甲光向日金鳞开。角声满天秋色里，塞上燕脂凝夜紫。半卷红旗临易水，霜重鼓寒声不起。报君黄金台上意，提携玉龙为君死！::|初中古诗|乐府|边塞|军旅|战争|
唐代::白居易::江南好，风景旧曾谙。日出江花红胜火，春来江水绿如蓝。能不忆江南？江南忆，最忆是杭州。山寺月中寻桂子，郡亭枕上看潮头。何日更重游！江南忆，其次忆吴宫。吴酒一杯春竹叶，吴娃双舞醉芙蓉。早晚复相逢！::|乐府|写景|江南|春天|
唐代::贺知章::少小离家老大回，乡音无改鬓毛衰。儿童相见不相识，笑问客从何处来。::|唐诗三百首|小学古诗|思乡|感慨|早教|小学生必背古诗80首|
唐代::王之涣::白日依山尽，黄河入海流。欲穷千里目，更上一层楼。::|唐诗三百首|登楼|写景|励志|哲理|早教|小学生必背古诗70首|小学生必背古诗80首|
魏晋::陶渊明::种豆南山下，草盛豆苗稀。晨兴理荒秽，带月荷锄归。道狭草木长，夕露沾我衣。衣沾不足惜，但使愿无违。::|古诗三百首|初中古诗|田园|隐居|生活|
五代::李煜::无言独上西楼，月如钩。寂寞梧桐深院锁清秋。剪不断，理还乱，是离愁。别是一般滋味在心头。::|宋词三百首|初中古诗|抒情|思念|愁绪|
唐代::韩愈::古之学者必有师。师者，所以传道受业解惑也。人非生而知之者，孰能无惑？惑而不从师，其为惑也，终不解矣。生乎吾前，其闻道也固先乎吾，吾从而师之；生乎吾后，其闻道也亦先乎吾，吾从而师之。吾师道也，夫庸知其年之先后生于吾乎？是故无贵无贱，无长无少，道之所存，师之所存也。嗟乎！师道之不传也久矣！欲人之无惑也难矣！古之圣人，其出人也远矣，犹且从师而问焉；今之众人，其下圣人也亦远矣，而耻学于师。是故圣益圣，愚益愚。圣人之所以为圣，愚人之所以为愚，其皆出于此乎？爱其子，择师而教之；于其身也，则耻师焉，惑矣。彼童子之师，授之书而习其句读者，非吾所谓传其道解其惑者也。句读之不知，惑之不解，或师焉，或不焉，小学而大遗，吾未见其明也。巫医乐师百工之人，不耻相师。士大夫之族，曰师曰弟子云者，则群聚而笑之。问之，则曰：“彼与彼年相若也，道相似也。位卑则足羞，官盛则近谀。”呜呼！师道之不复可知矣。巫医乐师百工之人，君子不齿，今其智乃反不能及，其可怪也欤！圣人无常师。孔子师郯子、苌弘、师襄、老聃。郯子之徒，其贤不及孔子。孔子曰：三人行，则必有我师。是故弟子不必不如师，师不必贤于弟子，闻道有先后，术业有专攻，如是而已。李氏子蟠，年十七，好古文，六艺经传皆通习之，不拘于时，学于余。余嘉其能行古道，作师说以贻之。 ::|高中文言文|古文观止|议论|老师|
宋代::辛弃疾::少年不识愁滋味，爱上层楼。爱上层楼，为赋新词强说愁。 而今识尽愁滋味，欲说还休。欲说还休，却道天凉好个秋。::|宋词三百首|宋词精选|婉约|写人|少年|抒怀|愁苦|
唐代::杜牧::远上寒山石径斜，白云深处有人家。停车坐爱枫林晚，霜叶红于二月花。::|小学古诗|秋天|写景|早教|小学生必背古诗70首|小学生必背古诗80首|
宋代::范仲淹::碧云天，黄叶地。秋色连波，波上寒烟翠。山映斜阳天接水。芳草无情，更在斜阳外。黯乡魂，追旅思。夜夜除非，好梦留人睡。明月楼高休独倚。酒入愁肠，化作相思泪。::|宋词三百首|宋词精选|秋天|写景|思念|羁旅|
宋代::陆游::红酥手，黄縢酒，满城春色宫墙柳。东风恶，欢情薄。一怀愁绪，几年离索。错、错、错。春如旧，人空瘦，泪痕红浥鲛绡透。桃花落，闲池阁。山盟虽在，锦书难托。莫、莫、莫！::|宋词三百首|宋词精选|追忆|相思|爱情|怨情|
唐代::李白::小时不识月，呼作白玉盘。又疑瑶台镜，飞在青云端。仙人垂两足，桂树何团团。白兔捣药成，问言与谁餐？蟾蜍蚀圆影，大明夜已残。羿昔落九乌，天人清且安。阴精此沦惑，去去不足观。忧来其如何？凄怆摧心肝。::|乐府|月亮|抒情|小学生必背古诗70首|小学生必背古诗80首|
唐代::韦应物::独怜幽草涧边生，上有黄鹂深树鸣。 春潮带雨晚来急，野渡无人舟自横。::|唐诗三百首|初中古诗|写景|抒情|小学生必背古诗80首|
宋代::翁卷::绿遍山原白满川，子规声里雨如烟。乡村四月闲人少，才了蚕桑又插田。::|古诗三百首|小学古诗|乡村|劳动小学生必背古诗70首|
两汉::曹植::黄初三年，余朝京师，还济洛川。古人有言，斯水之神，名曰宓妃。感宋玉对楚王神女之事，遂作斯赋，其词曰：余从京域，言归东藩，背伊阙 ，越轘辕，经通谷，陵景山。日既西倾，车殆马烦。尔乃税驾乎蘅皋，秣驷乎芝田，容与乎阳林，流眄乎洛川。于是精移神骇，忽焉思散。俯则未察，仰以殊观。睹一丽人，于岩之畔。乃援御者而告之曰：“尔有觌于彼者乎？彼何人斯，若此之艳也！”御者对曰：“臣闻河洛之神，名曰宓妃。然则君王所见，无乃是乎？其状若何，臣愿闻之。”余告之曰：其形也，翩若惊鸿，婉若游龙，荣曜秋菊，华茂春松。髣髴兮若轻云之蔽月，飘飖兮若流风之回雪。远而望之，皎若太阳升朝霞。迫而察之，灼若芙蕖出渌波。秾纤得衷，修短合度。肩若削成，腰如约素。延颈秀项，皓质呈露，芳泽无加，铅华弗御。云髻峨峨，修眉联娟，丹唇外朗，皓齿内鲜。明眸善睐，靥辅承权，瓌姿艳逸，仪静体闲。柔情绰态，媚于语言。奇服旷世，骨像应图。披罗衣之璀粲兮，珥瑶碧之华琚。戴金翠之首饰，缀明珠以耀躯。践远游之文履，曳雾绡之轻裾。微幽兰之芳蔼兮，步踟蹰于山隅。于是忽焉纵体，以遨以嬉。左倚采旄，右荫桂旗。攘皓腕于神浒兮，采湍濑之玄芝。余情悦其淑美兮，心振荡而不怡。无良媒以接欢兮，托微波而通辞。愿诚素之先达兮，解玉佩以要之。嗟佳人之信修兮，羌习礼而明诗。抗琼珶以和予兮，指潜渊而为期。执眷眷之款实兮，惧斯灵之我欺。感交甫之弃言兮，怅犹豫而狐疑。收和颜而静志兮，申礼防以自持。于是洛灵感焉，徙倚彷徨。神光离合，乍阴乍阳。竦轻躯以鹤立，若将飞而未翔。践椒涂之郁烈，步蘅薄而流芳。超长吟以永慕兮，声哀厉而弥长。 尔乃众灵杂遝，命俦啸侣。或戏清流，或翔神渚。或采明珠，或拾翠羽。从南湘之二妃，携汉滨之游女。叹匏瓜之无匹兮，咏牵牛之独处。扬轻袿之猗靡兮，翳修袖以延伫。体迅飞凫，飘忽若神。凌波微步，罗袜生尘。动无常则，若危若安。进止难期，若往若还。转眄流精，光润玉颜。含辞未吐，气若幽兰。华容婀娜，令我忘餐。于是屏翳收风，川后静波。冯夷鸣鼓，女娲清歌。腾文鱼以警乘，鸣玉鸾以偕逝。六龙俨其齐首，载云车之容裔。鲸鲵踊而夹毂，水禽翔而为卫。于是越北沚，过南冈，纡素领，回清阳，动朱唇以徐言，陈交接之大纲。恨人神之道殊兮，怨盛年之莫当。抗罗袂以掩涕兮，泪流襟之浪浪。悼良会之永绝兮，哀一逝而异乡。无微情以效爱兮，献江南之明珰。虽潜处于太阴，长寄心于君王。忽不悟其所舍，怅神宵而蔽光。于是背下陵高，足往神留。遗情想像，顾望怀愁。冀灵体之复形，御轻舟而上溯。浮长川而忘返，思绵绵而增慕。夜耿耿而不寐，沾繁霜而至曙。命仆夫而就驾，吾将归乎东路。揽騑辔以抗策，怅盘桓而不能去。::|辞赋精选|写人|爱情|神话|
唐代::杜甫::戍鼓断人行，边秋一雁声。露从今夜白，月是故乡明。有弟皆分散，无家问死生。寄书长不达，况乃未休兵。::|唐诗三百首|边塞|秋天|思乡|怀人|
先秦::佚名::采薇采薇，薇亦作止。曰归曰归，岁亦莫止。 靡室靡家，猃狁之故。不遑启居，猃狁之故。采薇采薇，薇亦柔止。曰归曰归，心亦忧止。 忧心烈烈，载饥载渴。我戍未定，靡使归聘。采薇采薇，薇亦刚止。曰归曰归，岁亦阳止。 王事靡盬，不遑启处。忧心孔疚，我行不来！彼尔维何？维常之华。彼路斯何？君子之车。 戎车既驾，四牡业业。岂敢定居？一月三捷。驾彼四牡，四牡骙骙。君子所依，小人所腓。 四牡翼翼，象弭鱼服。岂不日戒？猃狁孔棘！昔我往矣，杨柳依依。今我来思，雨雪霏霏。 行道迟迟，载渴载饥。我心伤悲，莫知我哀！::|古诗三百首|诗经|战争|思乡|最美|军旅|
明代::文征明::不求见面惟通谒，名纸朝来满敝庐。我亦随人投数纸，世情嫌简不嫌虚。::|节日|春节|
宋代::王观::水是眼波横，山是眉峰聚。欲问行人去那边？眉眼盈盈处。才始送春归，又送君归去。若到江南赶上春，千万和春住。::|宋词三百首|小学古诗|初中古诗|送别|友情|
唐代::刘禹锡::九曲黄河万里沙，浪淘风簸自天涯。如今直上银河去，同到牵牛织女家。::|黄河|乐观|早教|小学生必背古诗70首|小学生必背古诗80首|
唐代::李白::谁家玉笛暗飞声，散入春风满洛城。 此夜曲中闻折柳，何人不起故园情。::|初中古诗|音乐|抒情|思乡|
唐代::杜牧::折戟沉沙铁未销，自将磨洗认前朝。东风不与周郎便，铜雀春深锁二乔。::|唐诗三百首|初中古诗|咏史怀古|抒情|怀才不遇|
唐代::贾岛::闲居少邻并，草径入荒园。鸟宿池边树，僧敲月下门。过桥分野色，移石动云根。暂去还来此，幽期不负言。::|访友|写景|向往|早教|
唐代::张继::月落乌啼霜满天，江枫渔火对愁眠。姑苏城外寒山寺，夜半钟声到客船。::|唐诗三百首|秋天|写景|思乡|小学生必背古诗70首|小学生必背古诗80首|
唐代::韩愈::天街小雨润如酥，草色遥看近却无。最是一年春好处，绝胜烟柳满皇都。::|初中古诗|春天|写景|写雨|
宋代::苏轼::壬戌之秋，七月既望，苏子与客泛舟游于赤壁之下。清风徐来，水波不兴。举酒属客，诵明月之诗，歌窈窕之章。少焉，月出于东山之上，徘徊于斗牛之间。白露横江，水光接天。纵一苇之所如，凌万顷之茫然。浩浩乎如冯虚御风，而不知其所止；飘飘乎如遗世独立，羽化而登仙。于是饮酒乐甚，扣舷而歌之。歌曰：“桂棹兮兰桨，击空明兮溯流光。渺渺兮予怀，望美人兮天一方。”客有吹洞箫者，倚歌而和之。其声呜呜然，如怨如慕，如泣如诉；余音袅袅，不绝如缕。舞幽壑之潜蛟，泣孤舟之嫠妇。苏子愀然，正襟危坐，而问客曰：“何为其然也？”客曰：“‘月明星稀，乌鹊南飞。’此非曹孟德之诗乎？西望夏口，东望武昌，山川相缪，郁乎苍苍，此非孟德之困于周郎者乎？方其破荆州，下江陵，顺流而东也，舳舻千里，旌旗蔽空，酾酒临江，横槊赋诗，固一世之雄也，而今安在哉？况吾与子渔樵于江渚之上，侣鱼虾而友麋鹿，驾一叶之扁舟，举匏樽以相属。寄蜉蝣于天地，渺沧海之一粟。哀吾生之须臾，羡长 江之无穷。挟飞仙以遨游，抱明月而长终。知不可乎骤得，托遗响于悲风。”苏子曰：“客亦知夫水与月乎？逝者如斯，而未尝往也；盈虚者如彼，而卒莫消长也。盖将自其变者而观之，则天地曾不能以一瞬；自其不变者而观之，则物与我皆无尽也，而又何羡乎！且夫天地之间，物各有主，苟非吾之所有，虽一毫而莫取。惟江上之清风，与山间之明月，耳得之而为声，目遇之而成色，取之无禁，用之不竭。是造物者之无尽藏也，而吾与子之所共适。”客喜而笑，洗盏更酌。肴核既尽，杯盘狼籍。相与枕藉乎舟中，不知东方之既白。::|辞赋精选|高中文言文|古文观止|饮酒|感叹|哲理|
明代::杨慎::滚滚长江东逝水，浪花淘尽英雄。是非成败转头空。青山依旧在，几度夕阳红。白发渔樵江渚上，惯看秋月春风。一壶浊酒喜相逢。古今多少事，都付笑谈中。::|咏史|抒怀|人生|哲理|
先秦::孟子及其弟子::天时不如地利，地利不如人和。三里之城，七里之郭，环而攻之而不胜。夫环而攻之，必有得天时者矣；然而不胜者，是天时不如地利也。城非不高也，池非不深也，兵革非不坚利也，米粟非不多也；委而去之，是地利不如人和也。故曰：域民不以封疆之界，固国不以山溪之险，威天下不以兵革之利。得道者多助，失道者寡助。寡助之至，亲戚畔之；多助之至，天下顺之。以天下之所顺，攻亲戚之所畔，故君子有不战，战必胜矣。::|初中文言文|议论|哲理|
宋代::苏轼::黑云翻墨未遮山，白雨跳珠乱入船。卷地风来忽吹散，望湖楼下水如天。放生鱼鳖逐人来，无主荷花到处开。水枕能令山俯仰，风船解与月裴回。乌菱白芡不论钱，乱系青菰裹绿盘。忽忆尝新会灵观，滞留江海得加餐。献花游女木兰桡，细雨斜风湿翠翘。无限芳洲生杜若，吴儿不识楚辞招。未成小隐聊中隐，可得长闲胜暂闲。我本无家更安往，故乡无此好湖山。::|西湖|写雨|小学生必背古诗70首|小学生必背古诗80首|写景|
宋代::王安石::飞来山上千寻塔，闻说鸡鸣见日升。不畏浮云遮望眼，只缘身在最高层。::|古诗三百首|初中古诗|登高|哲理|
唐代::刘禹锡::湖光秋月两相和，潭面无风镜未磨。遥望洞庭山水翠，白银盘里一青螺。::|小学古诗|写景|山水小学生必背古诗70首|小学生必背古诗80首|
先秦::佚名::桃之夭夭，灼灼其华。之子于归，宜其室家。桃之夭夭，有蕡其实。之子于归，宜其家室。桃之夭夭，其叶蓁蓁。之子于归，宜其家人。::|古诗三百首|诗经|桃花|民谣|
魏晋::王羲之::永和九年，岁在癸丑，暮春之初，会于会稽山阴之兰亭，修禊事也。群贤毕至，少长咸集。此地有崇山峻岭，茂林修竹；又有清流激湍，映带左右，引以为流觞曲水，列坐其次。虽无丝竹管弦之盛，一觞一咏，亦足以畅叙幽情。是日也，天朗气清，惠风和畅，仰观宇宙之大，俯察品类之盛，所以游目骋怀，足以极视听之娱，信可乐也。夫人之相与，俯仰一世，或取诸怀抱，悟言一室之内；或因寄所托，放浪形骸之外。虽趣舍万殊，静躁不同，当其欣于所遇，暂得于己，快然自足，不知老之将至。及其所之既倦，情随事迁，感慨系之矣。向之所欣，俯仰之间，已为陈迹，犹不能不以之兴怀。况修短随化，终期于尽。古人云：“死生亦大矣。”岂不痛哉！每览昔人兴感之由，若合一契，未尝不临文嗟悼，不能喻之于怀。固知一死生为虚诞，齐彭殇为妄作。后之视今，亦犹今之视昔。悲夫！故列叙时人，录其所述，虽世殊事异，所以兴怀，其致一也。后之览者，亦将有感于斯文。::|高中文言文|古文观止|宴饮|离别|感伤|感叹|人生|
唐代::李白::朝辞白帝彩云间，千里江陵一日还。两岸猿声啼不住，轻舟已过万重山。::|唐诗三百首|写景|抒情早教|小学生必背古诗70首|小学生必背古诗80首|
唐代::杜牧::六王毕，四海一，蜀山兀，阿房出。覆压三百余里，隔离天日。骊山北构而西折，直走咸阳。二川溶溶，流入宫墙。五步一楼，十步一阁；廊腰缦回，檐牙高啄；各抱地势，钩心斗角。盘盘焉，囷囷焉，蜂房水涡，矗不知其几千万落。长桥卧波，未云何龙？复道行空，不霁何虹？高低冥迷，不知西东。歌台暖响，春光融融；舞殿冷袖，风雨凄凄。一日之内，一宫之间，而气候不齐。妃嫔媵嫱，王子皇孙，辞楼下殿，辇来于秦，朝歌夜弦，为秦宫人。明星荧荧，开妆镜也；绿云扰扰，梳晓鬟也；渭流涨腻，弃脂水也；烟斜雾横，焚椒兰也。雷霆乍惊，宫车过也；辘辘远听，杳不知其所之也。一肌一容，尽态极妍，缦立远视，而望幸焉。有不见者，三十六年。燕赵之收藏，韩魏之经营，齐楚之精英，几世几年，剽掠其人，倚叠如山。一旦不能有，输来其间。鼎铛玉石，金块珠砾，弃掷逦迤，秦人视之，亦不甚惜。嗟乎！一人之心，千万人之心也。秦爱纷奢，人亦念其家。奈何取之尽锱铢，用之如泥沙！使负栋之柱，多于南亩之农夫；架梁之椽，多于机上之工女；钉头磷磷，多于在庾之粟粒；瓦缝参差，多于周身之帛缕；直栏横槛，多于九土之城郭；管弦呕哑，多于市人之言语。使天下之人，不敢言而敢怒。独夫之心，日益骄固。戍卒叫，函谷举，楚人一炬，可怜焦土！呜呼！灭六国者六国也，非秦也；族秦者秦也，非天下也。嗟乎！使六国各爱其人，则足以拒秦；使秦复爱六国之人，则递三世可至万世而为君，谁得而族灭也？秦人不暇自哀，而后人哀之；后人哀之而不鉴之，亦使后人而复哀后人也。::|辞赋精选|古文观止|高中文言文|咏物|议论|借古讽今|
宋代::李之仪::我住长江头，君住长江尾。日日思君不见君，共饮长江水。 此水几时休，此恨何时已。只愿君心似我心，定不负相思意。::|宋词三百首|宋词精选|长江|思念|爱情|
清代::高鼎::草长莺飞二月天，拂堤杨柳醉春烟。儿童散学归来早，忙趁东风放纸鸢。::|古诗三百首|小学古诗|春天|乡村|写景|早教|小学生必背古诗70首|
宋代::辛弃疾::郁孤台下清江水，中间多少行人泪。西北望长安，可怜无数山。青山遮不住，毕竟东流去。江晚正愁余，山深闻鹧鸪。 ::|宋词三百首|感慨|抒怀|爱国|小学生必背古诗80首|
唐代::韩愈::世有伯乐，然后有千里马。千里马常有，而伯乐不常有。故虽有名马，祇辱于奴隶人之手，骈死于槽枥之间，不以千里称也。马之千里者，一食或尽粟一石。食马者不知其能千里而食也。是马也，虽有千里之能，食不饱，力不足，才美不外见，且欲与常马等不可得，安求其能千里也？策之不以其道，食之不能尽其材，鸣之而不能通其意，执策而临之，曰：“天下无马！”呜呼！其真无马邪？其真不知马也！::|初中文言文|古文观止|写马|寓人|哲理|
宋代::杨万里::篱落疏疏一径深，树头花落未成阴。儿童急走追黄蝶，飞入菜花无处寻。::|古诗三百首|小学古诗|农村|写景|
唐代::张志和::西塞山前白鹭飞，桃花流水鳜鱼肥。青箬笠，绿蓑衣，斜风细雨不须归。::|宋词三百首|小学古诗|写景|赞美|向往|小学生必背古诗70首|小学生必背古诗80首|
唐代::李白::峨眉山月半轮秋，影入平羌江水流。 夜发清溪向三峡，思君不见下渝州。::|初中古诗|秋天|山水|写景|
元代::张养浩::峰峦如聚，波涛如怒，山河表里潼关路。望西都，意踌躇。伤心秦汉经行处，宫阙万间都做了土。兴，百姓苦；亡，百姓苦！::|初中古诗|高中古诗|怀古|感慨|同情|
五代::李煜::帘外雨潺潺，春意阑珊。罗衾不耐五更寒。梦里不知身是客，一晌贪欢。独自莫凭栏，无限江山，别时容易见时难。流水落花春去也，天上人间。::|宋词三百首|亡国|抒情|思念|
唐代::杜甫::丞相祠堂何处寻，锦官城外柏森森。映阶碧草自春色，隔叶黄鹂空好音。三顾频烦天下计，两朝开济老臣心。出师未捷身先死，长使英雄泪满襟。::|唐诗三百首|咏史|怀古|赞美|写人|
唐代::岑参::故园东望路漫漫，双袖龙钟泪不干。 马上相逢无纸笔，凭君传语报平安。::|唐诗三百首|初中古诗|边塞|抒情|思乡|
唐代::陈子昂::前不见古人，后不见来者。念天地之悠悠，独怆然而涕下。::|唐诗三百首|初中古诗|吊古伤今|抒怀|孤寂|
唐代::韩翃::春城无处不飞花，寒食东风御柳斜。 日暮汉宫传蜡烛，轻烟散入五侯家。::|唐诗三百首|寒食节|典故|讽刺|早教|小学生必背古诗80首|
唐代::李白::百战沙场碎铁衣，城南已合数重围。 突营射杀呼延将，独领残兵千骑归。::|边塞|战争|
宋代::叶绍翁::应怜屐齿印苍苔，小扣柴扉久不开。春色满园关不住，一枝红杏出墙来。::|古诗三百首|春天|游园|早教|小学生必背古诗70首|小学生必背古诗80首|
明代::袁宏道::燕地寒，花朝节后，余寒犹厉。冻风时作，作则飞沙走砾。局促一室之内，欲出不得。每冒风驰行，未百步辄返。廿二日天稍和，偕数友出东直，至满井。高柳夹堤，土膏微润，一望空阔，若脱笼之鹄。于时冰皮始解，波色乍明，鳞浪层层，清澈见底，晶晶然如镜之新开而冷光之乍出于匣也。山峦为晴雪所洗，娟然如拭，鲜妍明媚，如倩女之靧面而髻鬟之始掠也。柳条将舒未舒，柔梢披风，麦田浅鬣寸许。游人虽未盛，泉而茗者，罍而歌者，红装而蹇者，亦时时有。风力虽尚劲，然徒步则汗出浃背。凡曝沙之鸟，呷浪之鳞，悠然自得，毛羽鳞鬣之间皆有喜气。始知郊田之外未始无春，而城居者未之知也。夫不能以游堕事而潇然于山石草木之间者，惟此官也。而此地适与余近，余之游将自此始，恶能无纪？己亥之二月也。::|初中文言文|小品|春天|纪游|写景|抒情|
唐代::王勃::长江悲已滞，万里念将归。况属高风晚，山山黄叶飞。::|山水|思乡|
唐代::白居易::一道残阳铺水中，半江瑟瑟半江红。可怜九月初三夜，露似真珠月似弓。::|写景|写水|长江|月份|
宋代::郑思肖::花开不并百花丛，独立疏篱趣未穷。宁可枝头抱香死，何曾吹落北风中。::|古诗三百首|秋天|写花|菊花|言志|
宋代::陆游::迢迢天汉西南落，喔喔邻鸡一再鸣。壮志病来消欲尽，出门搔首怆平生。三万里河东入海，五千仞岳上摩天。遗民泪尽胡尘里，南望王师又一年。::|古诗三百首|爱国|忧国忧民|同情|小学生必背古诗70首|小学生必背古诗80首|
宋代::苏轼::竹外桃花三两枝，春江水暖鸭先知。蒌蒿满地芦芽短，正是河豚欲上时。两两归鸿欲破群，依依还似北归人。遥知朔漠多风雪，更待江南半月春。::|古诗三百首|题画|想象|写景|春天|写水|早教|小学生必背古诗70首|小学生必背古诗80首|
唐代::李商隐::初闻征雁已无蝉，百尺楼高水接天。青女素娥俱耐冷，月中霜里斗婵娟。::|秋天|月亮|抒情|早教|
唐代::王昌龄::青海长云暗雪山，孤城遥望玉门关。黄沙百战穿金甲，不破楼兰终不还。::|高中古诗|边塞|战争|军旅|壮志|早教|猖狂|小学生必背古诗80首|
唐代::孟浩然::移舟泊烟渚，日暮客愁新。野旷天低树，江清月近人。::|唐诗三百首|写景|月亮|写水|思乡|小学生必背古诗80首|
南北朝::刘义庆::梁国杨氏子九岁，甚聪惠。孔君平诣其父，父不在，乃呼儿出。为设果，果有杨梅。孔指以示儿曰：“此是君家果。”儿应声答曰：“未闻孔雀是夫子家禽。” ::|儿童|小学文言文|
唐代::李白::长安一片月，万户捣衣声。秋风吹不尽，总是玉关情。何日平胡虏，良人罢远征。::|唐诗三百首|乐府|秋天|月亮|妇女|闺怨|思念|
先秦::佚名::弈秋，通国之善弈者也。使弈秋诲二人弈，其一人专心致志，惟弈秋之为听；一人虽听之，一心以为有鸿鹄将至，思援弓缴而射之。虽与之俱学，弗若之矣。为是其智弗若与？曰：非然也。::|小学文言文|寓言|故事|学习|哲理|
先秦::刘向 撰::秦王使人谓安陵君曰：“寡人欲以五百里之地易安陵，安陵君其许寡人！”安陵君曰：“大王加惠，以大易小，甚善；虽然，受地于先王，愿终守之，弗敢易！”秦王不说。安陵君因使唐雎使于秦。秦王谓唐雎曰：“寡人以五百里之地易安陵，安陵君不听寡人，何也？且秦灭韩亡魏，而君以五十里之地存者，以君为长者，故不错意也。今吾以十倍之地，请广于君，而君逆寡人者，轻寡人与？”唐雎对曰：“否，非若是也。安陵君受地于先王而守之，虽千里不敢易也，岂直五百里哉？”秦王怫然怒，谓唐雎曰：“公亦尝闻天子之怒乎？”唐雎对曰：“臣未尝闻也。”秦王曰：“天子之怒，伏尸百万，流血千里。”唐雎曰：“大王尝闻布衣之怒乎？”秦王曰：“布衣之怒，亦免冠徒跣，以头抢地耳。”唐雎曰：“此庸夫之怒也，非士之怒也。夫专诸之刺王僚也，彗星袭月；聂政之刺韩傀也，白虹贯日；要离之刺庆忌也，仓鹰击于殿上。此三子者，皆布衣之士也，怀怒未发，休祲降于天，与臣而将四矣。若士必怒，伏尸二人，流血五步，天下缟素，今日是也。”挺剑而起。秦王色挠，长跪而谢之曰：“先生坐！何至于此！寡人谕矣：夫韩、魏灭亡，而安陵以五十里之地存者，徒以有先生也。”::|初中文言文|古文观止|赞美|写人|谋略|
唐代::白居易::南浦凄凄别，西风袅袅秋。一看肠一断，好去莫回头。::|送别|惜别|
两汉::司马相如::其一：【琴曲出自王实甫《西厢记》】有美一人兮，见之不忘。（有美人兮，见之不忘。）一日不见兮，思之如狂。凤飞翱翔兮，四海求凰。无奈佳人兮，不在东墙。将琴代语兮，聊写衷肠。何时见许兮，慰我彷徨。愿言配德兮，携手相将。不得於飞兮，使我沦亡。其二：凤兮凤兮归故乡，遨游四海求其凰。时未遇兮无所将，何悟今兮升斯堂！有艳淑女在闺房，室迩人遐毒我肠。何缘交颈为鸳鸯，胡颉颃兮共翱翔！凰兮凰兮从我栖，得托孳尾永为妃。交情通意心和谐，中夜相从知者谁？双翼俱起翻高飞，无感我思使余悲。::|思念|爱情|恋情|
唐代::李白::明月出天山，苍茫云海间。长风几万里，吹度玉门关。汉下白登道，胡窥青海湾。由来征战地，不见有人还。戍客望边邑，思归多苦颜。高楼当此夜，叹息未应闲。::|唐诗三百首|写山|边塞|军旅|思乡|
唐代::杜甫::岐王宅里寻常见，崔九堂前几度闻。 正是江南好风景，落花时节又逢君。::|唐诗三百首|初中古诗|感伤|怀念|小学生必背古诗80首|
唐代::杜甫::昔闻洞庭水，今上岳阳楼。吴楚东南坼，乾坤日夜浮。亲朋无一字，老病有孤舟。戎马关山北，凭轩涕泗流。::|唐诗三百首|山水|抱负|
唐代::李白::懒摇白羽扇，裸袒青林中。脱巾挂石壁，露顶洒松风。::|夏天|写山|
唐代::王维::远看山有色，近听水无声。春去花还在，人来鸟不惊。::|古诗三百首|小学古诗|山水|梦想|早教|
清代::龚自珍::九州生气恃风雷，万马齐喑究可哀。我劝天公重抖擞，不拘一格降人才。::|古诗三百首|小学古诗|励志|早教|
唐代::李白::兰陵美酒郁金香，玉碗盛来琥珀光。 但使主人能醉客，不知何处是他乡。::|赞美|豪迈|离别|
宋代::欧阳修::庭院深深深几许，杨柳堆烟，帘幕无重数。玉勒雕鞍游冶处，楼高不见章台路。雨横风狂三月暮，门掩黄昏，无计留春住。泪眼问花花不语，乱红飞过秋千去。::|宋词三百首|宋词精选|婉约|孤独|闺怨|
唐代::元稹::秋丛绕舍似陶家，遍绕篱边日渐斜。 不是花中偏爱菊，此花开尽更无花。::|咏物|菊花|抒怀|
先秦::佚名::子曰：“学而时习之，不亦说乎？有朋自远方来，不亦乐乎？人不知而不愠，不亦君子乎？”《学而》曾子曰：“吾日三省吾身：为人谋而不忠乎？与朋友交而不信乎？传不习乎？”《学而》子曰：“吾十有五而志于学，三十而立，四十而不惑，五十而知天命，六十而耳顺，七十而从心所欲，不逾矩。”《为政》子曰：“温故而知新，可以为师矣。”《为政》子曰：“学而不思则罔，思而不学则殆。”《为政》子曰：“贤哉，回也！一箪食，一瓢饮，在陋巷，人不堪其忧，回也不改其乐。贤哉，回也！”《雍也》子曰：“知之者不如好之者，好之者不如乐之者。”《雍也》子曰：“饭疏食，饮水，曲肱而枕之，乐亦在其中矣。不义而富且贵，于我如浮云。”《述而》子曰：“三人行，必有我师焉。择其善者而从之，其不善者而改之。”《述而》子在川上曰：“逝者如斯夫，不舍昼夜。”《子罕》子曰：“三军可夺帅也， 匹夫不可夺志也。”《子罕》子夏曰：“博学而笃志，切问而近思，仁在其中矣。”《子张》::|初中文言文|学习|哲理|
宋代::李清照::天接云涛连晓雾，星河欲转千帆舞。仿佛梦魂归帝所。闻天语，殷勤问我归何处。我报路长嗟日暮，学诗谩有惊人句。九万里风鹏正举。风休住，蓬舟吹取三山去！::|宋词三百首|宋词精选|豪放|感伤|怀念|
魏晋::陈寿::亮躬耕陇亩，好为《梁父吟》。身长八尺，每自比于管仲、乐毅，时人莫之许也。惟博陵崔州平、颍川徐庶元直与亮友善，谓为信然。时先主屯新野。徐庶见先主，先主器之，谓先主曰：“诸葛孔明者，卧龙也，将军岂愿见之乎？”先主曰：“君与俱来。”庶曰：“此人可就见，不可屈致也。将军宜枉驾顾之。”由是先主遂诣亮，凡三往，乃见。因屏人曰：“汉室倾颓，奸臣窃命，主上蒙尘。孤不度德量力，欲信大义于天下；而智术浅短，遂用猖蹶，至于今日。然志犹未已，君谓计将安出？”亮答曰：“自董卓已来，豪杰并起，跨州连郡者不可胜数。曹操比于袁绍，则名微而众寡。然操遂能克绍，以弱为强者，非惟天时，抑亦人谋也。今操已拥百万之众，挟天子而令诸侯，此诚不可与争锋。孙权据有江东，已历三世，国险而民附，贤能为之用，此可以为援而不可图也。荆州北据汉、沔，利尽南海，东连吴会，西通巴、蜀，此用武之国，而其主不能守，此殆天所以资将军，将军岂有意乎？益州险塞，沃野千里，天府之土，高祖因之以成帝业。刘璋暗弱，张鲁在北，民殷国富而不知存恤，智能之士思得明君。将军既帝室之胄，信义著于四海，总揽英雄，思贤如渴，若跨有荆、益，保其岩阻，西和诸戎，南抚夷越，外结好孙权，内修政理；天下有变，则命一上将将荆州之军以向宛、洛，将军身率益州之众出于秦川，百姓孰敢不箪食壶浆以迎将军者乎？诚如是，则霸业可成，汉室可兴矣。”先主曰：“善！”于是与亮情好日密。关羽、张飞等不悦，先主解之曰：“孤之有孔明，犹鱼之有水也。愿诸君勿复言。”羽、飞乃止。::|初中文言文|赞美|写人|
宋代::晏殊::十轮霜影转庭梧，此夕羁人独向隅。未必素娥无怅恨，玉蟾清冷桂花孤。::|中秋节|赏月|羁旅|孤寂|惆怅|
魏晋::陶渊明::余家贫，耕植不足以自给。幼稚盈室，瓶无储粟，生生所资，未见其术。亲故多劝余为长吏，脱然有怀，求之靡途。会有四方之事，诸侯以惠爱为德，家叔以余贫苦，遂见用于小邑。于时风波未静，心惮远役，彭泽去家百里，公田之利，足以为酒。故便求之。及少日，眷然有归欤之情。何则？质性自然，非矫厉所得。饥冻虽切，违己交病。尝从人事，皆口腹自役。于是怅然慷慨，深愧平生之志。犹望一稔，当敛裳宵逝。寻程氏妹丧于武昌，情在骏奔，自免去职。仲秋至冬，在官八十余日。因事顺心，命篇曰《归去来兮》。乙巳岁十一月也。归去来兮，田园将芜胡不归？既自以心为形役，奚惆怅而独悲？悟已往之不谏，知来者之可追。实迷途其未远，觉今是而昨非。舟遥遥以轻飏，风飘飘而吹衣。问征夫以前路，恨晨光之熹微。乃瞻衡宇，载欣载奔。僮仆欢迎，稚子候门。三径就荒，松菊犹存。携幼入室，有酒盈樽。引壶觞以自酌，眄庭柯以怡颜。倚南窗以寄傲，审容膝之易安。园日涉以成趣，门虽设而常关。策扶老以流憩，时矫首而遐观。云无心以出岫，鸟倦飞而知还。景翳翳以将入，抚孤松而盘桓。归去来兮，请息交以绝游。世与我而相违，复驾言兮焉求？悦亲戚之情话，乐琴书以消忧。农人告余以春及，将有事于西畴。或命巾车，或棹孤舟。既窈窕以寻壑，亦崎岖而经丘。木欣欣以向荣，泉涓涓而始流。善万物之得时，感吾生之行休。已矣乎！寓形宇内复几时。曷不委心任去留？胡为乎遑遑欲何之？富贵非吾愿，帝乡不可期。怀良辰以孤往，或植杖而耘耔。登东皋以舒啸，临清流而赋诗。聊乘化以归尽，乐夫天命复奚疑！::|高中文言文|古文观止|抒情|向往|归隐|田园|
清代::纳兰性德::谁念西风独自凉，萧萧黄叶闭疏窗，沉思往事立残阳。被酒莫惊春睡重，赌书消得泼茶香，当时只道是寻常。::|悼亡|回忆|爱情|感伤|优美|
宋代::欧阳修::去年元夜时，花市灯如昼。月上柳梢头，人约黄昏后。今年元夜时，月与灯依旧。不见去年人，泪湿春衫袖。::|宋词三百首|宋词精选|婉约|元宵节|追忆|爱情|思念|优美|恋情|
宋代::林升::山外青山楼外楼，西湖歌舞几时休？暖风熏得游人醉，直把杭州作汴州。::|古诗三百首|写景|地名|讽刺|生活|小学生必背古诗70首|小学生必背古诗80首|
唐代::李峤::解落三秋叶，能开二月花。过江千尺浪，入竹万竿斜。::|写风|励志|小学生必背古诗70首|
唐代::王维::空山不见人，但闻人语响。返景入深林，复照青苔上。::|唐诗三百首|写山|写景|山水|小学生必背古诗70首|小学生必背古诗80首|
先秦::列御寇::太行、王屋二山，方七百里，高万仞。本在冀州之南，河阳之北。北山愚公者，年且九十，面山而居。惩山北之塞，出入之迂也。聚室而谋曰：“吾与汝毕力平险，指通豫南，达于汉阴，可乎？”杂然相许。其妻献疑曰：“以君之力，曾不能损魁父之丘，如太行、王屋何？且焉置土石？”杂曰：“投诸渤海之尾，隐土之北。”遂率子孙荷担者三夫，叩石垦壤，箕畚运于渤海之尾。邻人京城氏之孀妻有遗男，始龀，跳往助之。寒暑易节，始一反焉。河曲智叟笑而止之曰：“甚矣，汝之不惠。以残年余力，曾不能毁山之一毛，其如土石何？”北山愚公长息曰：“汝心之固，固不可彻，曾不若孀妻弱子。虽我之死，有子存焉；子又生孙，孙又生子；子又有子，子又有孙；子子孙孙无穷匮也，而山不加增，何苦而不平？”河曲智叟亡以应。操蛇之神闻之，惧其不已也，告之于帝。帝感其诚，命夸娥氏二子负二山，一厝朔东，一厝雍南。自此，冀之南，汉之阴，无陇断焉。::|初中文言文|寓言|故事|
唐代::李白::弃我去者，昨日之日不可留；乱我心者，今日之日多烦忧。长风万里送秋雁，对此可以酣高楼。蓬莱文章建安骨，中间小谢又清发。俱怀逸兴壮思飞，欲上青天览明月。抽刀断水水更流，举杯销愁愁更愁。人生在世不称意，明朝散发弄扁舟。::|唐诗三百首|初中古诗|哲理|离别|抒怀|豪迈|
两汉::刘安::近塞上之人，有善术者，马无故亡而入胡。人皆吊之，其父曰：“此何遽不为福乎？”居数月，其马将胡骏马而归。人皆贺之，其父曰：“此何遽不能为祸乎？”家富良马，其子好骑，堕而折其髀。人皆吊之，其父曰：“此何遽不为福乎？”居一年，胡人大入塞，丁壮者引弦而战。近塞之人，死者十九。此独以跛之故，父子相保。::|初中文言文|哲理|故事|
唐代::杜甫::黄师塔前江水东，春光懒困倚微风。桃花一簇开无主，可爱深红爱浅红？::|写景|赏花|桃花|
唐代::王绩::东皋薄暮望，徙倚欲何依。树树皆秋色，山山唯落晖。牧人驱犊返，猎马带禽归。相顾无相识，长歌怀采薇。::|初中古诗|秋天|写景|抒情|
唐代::颜真卿::三更灯火五更鸡，正是男儿读书时。黑发不知勤学早，白首方悔读书迟。::|励志|惜时|读书|哲理|早教|
唐代::常建::清晨入古寺，初日照高林。竹径通幽处，禅房花木深。山光悦鸟性，潭影空人心。万籁此都寂，但余钟磬音。清晨入古寺，初日照高林。曲径通幽处，禅房花木深。山光悦鸟性，潭影空人心。万籁此俱寂，惟余钟磬音。清晨入古寺，初日照高林。竹径通幽处，禅房花木深。山光悦鸟性，潭影空人心。万籁此俱寂，但余钟磬音。清晨入古寺，初日照高林。曲径通幽处，禅房花木深。山光悦鸟性，潭影空人心。万籁此俱寂，但余钟磬音。::|唐诗三百首|初中古诗|写景|咏物|
宋代::范成大::梅子金黄杏子肥，麦花雪白菜花稀。日长篱落无人过，惟有蜻蜓蛱蝶飞。::|田园|写景|劳作|小学生必背古诗70首|小学生必背古诗80首|
宋代::王安石::茅檐长扫净无苔，花木成畦手自栽。一水护田将绿绕，两山排闼送青来。桑条索漠楝花繁，风敛余香暗度垣。黄鸟数声残午梦，尚疑身属半山园。::|写景|写人|典故|小学生必背古诗70首|
五代::李煜::林花谢了春红，太匆匆。无奈朝来寒雨晚来风。胭脂泪，相留醉，几时重。自是人生长恨水长东。::|宋词三百首|写花|人生|优美|
元代::白朴::云收雨过波添，楼高水冷瓜甜，绿树阴垂画檐。纱厨藤簟，玉人罗扇轻缣。::|夏天|写景|写人|
唐代::李白::众鸟高飞尽，孤云独去闲。相看两不厌，只有敬亭山。::|小学古诗|写景|写山|孤独|无奈|小学生必背古诗80首|
两汉::项羽::力拔山兮气盖世。时不利兮骓不逝。骓不逝兮可奈何！虞兮虞兮奈若何！::|古诗三百首|写人|励志|哲理|
两汉::佚名::十五从军征，八十始得归。道逢乡里人，家中有阿谁？遥看是君家，松柏冢累累。兔从狗窦入，雉从梁上飞。中庭生旅谷，井上生旅葵。舂谷持作饭，采葵持作羹。羹饭一时熟，不知贻阿谁？出门东向看，泪落沾我衣。::|古诗三百首|乐府|民歌|叙事|忧国忧民|
宋代::陆游::北风吹雪四更初，嘉瑞天教及岁除。半盏屠苏犹未举，灯前小草写桃符。::|春节|写雪|
唐代::温庭筠::晨起动征铎，客行悲故乡。鸡声茅店月，人迹板桥霜。槲叶落山路，枳花明驿墙。因思杜陵梦，凫雁满回塘。::|初中古诗|写景|思乡|乡情|最美|小学生必背古诗80首|
宋代::周密::浙江之潮，天下之伟观也。自既望以至十八日为盛。方其远出海门，仅如银线；既而渐近，则玉城雪岭际天而来，大声如雷霆，震撼激射，吞天沃日，势极雄豪。杨诚斋诗云“海涌银为郭，江横玉系腰”者是也。 每岁京尹出浙江亭教阅水军，艨艟数百，分列两岸；既而尽奔腾分合五阵之势，并有乘骑弄旗标枪舞刀于水面者，如履平地。倏尔黄烟四起，人物略不相睹，水爆轰震，声如崩山。烟消波静，则一舸无迹，仅有“敌船”为火所焚，随波而逝。 吴儿善泅者数百，皆披发文身，手持十幅大彩旗，争先鼓勇，溯迎而上，出没于鲸波万仞中，腾身百变，而旗尾略不沾湿，以此夸能。江干上下十余里间，珠翠罗绮溢目，车马塞途，饮食百物皆倍穹常时，而僦赁看幕，虽席地不容间也。 ::|初中文言文|写景|散文|
清代::袁枚::牧童骑黄牛，歌声振林樾。意欲捕鸣蝉，忽然闭口立。::|古诗三百首|小学古诗|儿童|早教|小学生必背古诗70首|
唐代::李白::赵客缦胡缨，吴钩霜雪明。银鞍照白马，飒沓如流星。十步杀一人，千里不留行。事了拂衣去，深藏身与名。闲过信陵饮，脱剑膝前横。将炙啖朱亥，持觞劝侯嬴。三杯吐然诺，五岳倒为轻。眼花耳热后，意气素霓生。救赵挥金槌，邯郸先震惊。千秋二壮士，烜赫大梁城。纵死侠骨香，不惭世上英。谁能书阁下，白首太玄经。::|乐府|写人|赞颂|猖狂|
唐代::白居易::人间四月芳菲尽，山寺桃花始盛开。 长恨春归无觅处，不知转入此中来。::|写景|写花|早教|
唐代::元稹::曾经沧海难为水，除却巫山不是云。取次花丛懒回顾，半缘修道半缘君。::|爱情|哲理|悼亡|早教|最美|优美|
元代::贝琼::风雨端阳生晦冥，汨罗无处吊英灵。海榴花发应相笑，无酒渊明亦独醒。::|端午节|写花|抒怀|怀才不遇|
南北朝::刘义庆::谢太傅寒雪日内集，与儿女讲论文义。俄而雪骤,公欣然曰：“白雪纷纷何所似？”兄子胡儿曰：“撒盐空中差可拟。”兄女曰：“未若柳絮因风起。”公大笑乐。即公大兄无奕女，左将军王凝之妻也。::|初中文言文|冬天|咏物|写雪|赞美|女子|
唐代::杜甫::迟日江山丽，春风花草香。泥融飞燕子，沙暖睡鸳鸯。 江碧鸟逾白，山青花欲燃。今春看又过，何日是归年。::|写景|春天|山水|思乡|组诗|小学生必背古诗80首|
先秦::佚名::子曰：“学而时习之，不亦说乎?有朋自远方来，不亦乐乎?人不知而不愠，不亦君子乎?”（《学而》）曾子曰：“吾日三省吾身：为人谋而不忠乎？与朋友交而不信乎？传不习乎？”（《学而》）子曰：“温故而知新，可以为师矣。”（《为政》）子曰：“学而不思则罔,思而不学则殆。”（《为政》）子曰：“由，诲女知之乎！知之为知之，不知为不知，是知也。”（《为政》）子曰：“见贤思齐焉，见不贤而内自省也。”（《里仁》）子曰：“三人行，必有我师焉。择其善者而从之，其不善者而改之。”（《述而》）曾子曰：“士不可以不弘毅，任重而道远。仁以为己任，不亦重乎？死而后已，不亦远乎？”（《泰伯》）子曰：“岁寒，然后知松柏之后凋也。”（《子罕》）子贡问曰：“有一言而可以终身行之者乎？”子曰：“其恕乎！己所不欲，勿施于人。”（《卫灵公》）::|初中文言文|对话|学习|哲理|
宋代::赵师秀::黄梅时节家家雨，青草池塘处处蛙。有约不来过夜半，闲敲棋子落灯花。::|古诗三百首|初中古诗|夏天|写景|写雨|生活|友情|
宋代::苏轼::荷尽已无擎雨盖，菊残犹有傲霜枝。一年好景君须记，最是橙黄橘绿时。 ::|古诗三百首|小学古诗|写景|勉励|惜时|
两汉::刘邦::大风起兮云飞扬，威加海内兮归故乡，安得猛士兮守四方！::|古诗三百首|写风|志向|
魏晋::陶渊明::少无适俗韵，性本爱丘山。误落尘网中，一去三十年。羁鸟恋旧林，池鱼思故渊。开荒南野际，守拙归园田。方宅十余亩，草屋八九间。榆柳荫后檐，桃李罗堂前。暧暧远人村，依依墟里烟。狗吠深巷中，鸡鸣桑树颠。户庭无尘杂，虚室有余闲。久在樊笼里，复得返自然。::|古诗三百首|田园|生活|写狗|
两汉::卓文君::皑如山上雪，皎若云间月。闻君有两意，故来相决绝。今日斗酒会，明旦沟水头。躞蹀御沟上，沟水东西流。凄凄复凄凄，嫁娶不须啼。愿得一心人，白头不相离。竹竿何袅袅，鱼尾何簁簁！男儿重意气，何用钱刀为！::|乐府|民歌|女子|怨情|爱情|分手|
唐代::刘禹锡::朱雀桥边野草花，乌衣巷口夕阳斜。 旧时王谢堂前燕，飞入寻常百姓家。::|唐诗三百首|地名|怀古|早教|小学生必背古诗80首|
先秦::左丘明::晋侯、秦伯围郑，以其无礼于晋，且贰于楚也。晋军函陵，秦军氾南。佚之狐言于郑伯曰：“国危矣，若使烛之武见秦君，师必退。”公从之。辞曰：“臣之壮也，犹不如人；今老矣，无能为也已。”公曰：“吾不能早用子，今急而求子，是寡人之过也。然郑亡，子亦有不利焉！”许之。夜缒而出，见秦伯，曰：“秦、晋围郑，郑既知亡矣。若亡郑而有益于君，敢以烦执事。越国以鄙远，君知其难也，焉用亡郑以陪邻？邻之厚，君之薄也。若舍郑以为东道主，行李之往来，共其乏困，君亦无所害。且君尝为晋君赐矣，许君焦、瑕，朝济而夕设版焉，君之所知也。夫晋，何厌之有？既东封郑，又欲肆其西封，若不阙秦，将焉取之？阙秦以利晋，唯君图之。”秦伯说，与郑人盟。使杞子、逢孙、杨孙戍之，乃还。子犯请击之。公曰：“不可。微夫人之力不及此。因人之力而敝之，不仁；失其所与，不知；以乱易整，不武。吾其还也。”亦去之。（选自《左传》）::|高中文言文|古文观止|赞美|写人|谋略|
元代::白朴::一声画角谯门，半庭新月黄昏，雪里山前水滨。竹篱茅舍，淡烟衰草孤村。::|冬天|孤独|忧伤|
南北朝::乐府诗集::敕勒川，阴山下。天似穹庐，笼盖四野。天苍苍，野茫茫。风吹草低见牛羊。::|古诗三百首|乐府|赞美|民歌|小学生必背古诗70首|小学生必背古诗80首|写景|
宋代::叶绍翁::萧萧梧叶送寒声，江上秋风动客情。知有儿童挑促织，夜深篱落一灯明。::|小学古诗|写景|思念|优美|乡情|
先秦::佚名::风萧萧兮易水寒，壮士一去兮不复还。探虎穴兮入蛟宫，仰天呼气兮成白虹。::|古诗三百首|爱国|悲歌|优美|
两汉::佚名::江南可采莲，莲叶何田田，鱼戏莲叶间。鱼戏莲叶东，鱼戏莲叶西，鱼戏莲叶南，鱼戏莲叶北。::|古诗三百首|民歌|写景|写人|爱情|小学生必背古诗70首|
唐代::皮日休::玉颗珊珊下月轮，殿前拾得露华新。 至今不会天中事，应是嫦娥掷与人。::|小学古诗|中秋节|桂花|
魏晋::西晋·李密::臣密言：臣以险衅，夙遭闵凶。生孩六月，慈父见背；行年四岁，舅夺母志。祖母刘愍臣孤弱，躬亲抚养。臣少多疾病，九岁不行，零丁孤苦，至于成立。既无伯叔，终鲜兄弟，门衰祚薄，晚有儿息。外无期功强近之亲，内无应门五尺之僮，茕茕孑立，形影相吊。而刘夙婴疾病，常在床蓐，臣侍汤药，未曾废离。逮奉圣朝，沐浴清化。前太守臣逵察臣孝廉；后刺史臣荣举臣秀才。臣以供养无主，辞不赴命。诏书特下，拜臣郎中，寻蒙国恩，除臣洗马。猥以微贱，当侍东宫，非臣陨首所能上报。臣具以表闻，辞不就职。诏书切峻，责臣逋慢；郡县逼迫，催臣上道；州司临门，急于星火。臣欲奉诏奔驰，则刘病日笃，欲苟顺私情，则告诉不许。臣之进退，实为狼狈。伏惟圣朝以孝治天下，凡在故老，犹蒙矜育，况臣孤苦，特为尤甚。且臣少仕伪朝，历职郎署，本图宦达，不矜名节。今臣亡国贱俘，至微至陋，过蒙拔擢，宠命优渥，岂敢盘桓，有所希冀！但以刘日薄西山，气息奄奄，人命危浅，朝不虑夕。臣无祖母，无以至今日，祖母无臣，无以终余年。母孙二人，更相为命，是以区区不能废远。臣密今年四十有四，祖母今年九十有六，是臣尽节于陛下之日长，报养刘之日短也。乌鸟私情，愿乞终养。臣之辛苦，非独蜀之人士及二州牧伯所见明知，皇天后土，实所共鉴。愿陛下矜悯愚诚，听臣微志，庶刘侥幸，保卒余年。臣生当陨首，死当结草。臣不胜犬马怖惧之情，谨拜表以闻。::|高中文言文|古文观止|抒情|散文|
先秦::韩非::宋有富人，天雨墙坏。其子曰：“不筑，必将有盗。”其邻人之父亦云。暮而果大亡其财，其家甚智其子，而疑邻人之父。::|初中文言文|哲理|故事|
唐代::王维::红豆生南国，春来发几枝。愿君多采撷，此物最相思。::|唐诗三百首|抒情|思念|早教|
宋代::陆游::当年万里觅封侯，匹马戍梁州。关河梦断何处？尘暗旧貂裘。胡未灭，鬓先秋，泪空流。此生谁料，心在天山，身老沧洲。::|宋词三百首|宋词精选|爱国|豪放|
唐代::高骈::绿树阴浓夏日长，楼台倒影入池塘。水晶帘动微风起，满架蔷薇一院香。(水晶帘 一作 水精帘）::|夏天|写景|优美|
宋代::朱熹::半亩方塘一鉴开，天光云影共徘徊。问渠那得清如许？为有源头活水来。::|古诗三百首|初中古诗|写景|读书|哲理|早教|
宋代::秦观::漠漠轻寒上小楼，晓阴无赖似穷秋。淡烟流水画屏幽。自在飞花轻似梦，无边丝雨细如愁。宝帘闲挂小银钩。::|宋词三百首|婉约|春天|伤春|春愁|优美|
唐代::胡令能::蓬头稚子学垂纶，侧坐莓苔草映身。 路人借问遥招手，怕得鱼惊不应人。::|儿童|垂钓|小学生必背古诗70首|
先秦::佚名::葛之覃兮，施于中谷，维叶萋萋。黄鸟于飞，集于灌木，其鸣喈喈。葛之覃兮，施于中谷，维叶莫莫。是刈是濩，为絺为綌，服之无斁。言告师氏，言告言归。薄污我私，薄浣我衣。害浣害否？归宁父母。::|诗经|写人|
先秦::佚名::青青子衿，悠悠我心。纵我不往，子宁不嗣音？青青子佩，悠悠我思。纵我不往，子宁不来？挑兮达兮，在城阙兮。一日不见，如三月兮。::|诗经|
宋代::志南::古木阴中系短篷，杖藜扶我过桥东。沾衣欲湿杏花雨，吹面不寒杨柳风。::|古诗三百首|春游|写风|写雨|优美|小学生必背古诗70首|
宋代::唐婉::世情薄，人情恶，雨送黄昏花易落。晓风干，泪痕残。欲笺心事，独语斜阑。难，难，难！人成各，今非昨，病魂常似秋千索。角声寒，夜阑珊。怕人寻问，咽泪装欢。瞒，瞒，瞒！::|宋词三百首|宋词精选|爱情|相思|优美|怨情|
唐代::刘长卿::日暮苍山远，天寒白屋贫。柴门闻犬吠，风雪夜归人。::|山村|写景|冬天|写雪|写风|写人|早教|写狗|小学生必背古诗80首|
唐代::崔护::去年今日此门中，人面桃花相映红。人面不知何处去，桃花依旧笑春风。::|写景|故事|抒情|优美|
唐代::李白::凤凰台上凤凰游，凤去台空江自流。吴宫花草埋幽径，晋代衣冠成古丘。三山半落青天外，二水中分白鹭洲。总为浮云能蔽日，长安不见使人愁。::|唐诗三百首|高中古诗|咏史怀古|
两汉::佚名::上邪！我欲与君相知，长命无绝衰。山无陵，江水为竭，冬雷震震，夏雨雪，天地合，乃敢与君绝。::|古诗三百首|乐府|爱情|民歌|思念|
唐代::孟浩然::八月湖水平，涵虚混太清。气蒸云梦泽，波撼岳阳城。欲济无舟楫，端居耻圣明。坐观垂钓者，徒有羡鱼情。::|唐诗三百首|初中古诗|山水|写水|地名|仕途|
唐代::白居易::小娃撑小艇，偷采白莲回。不解藏踪迹，浮萍一道开。::|儿童|生活|早教|小学生必背古诗70首|
两汉::佚名::迢迢牵牛星，皎皎河汉女。纤纤擢素手，札札弄机杼。终日不成章，泣涕零如雨。河汉清且浅，相去复几许！盈盈一水间，脉脉不得语。::|古诗三百首|古诗十九首|七夕节|离别|最美|思念|
宋代::文天祥::余囚北庭，坐一土室。室广八尺，深可四寻。单扉低小，白间短窄，污下而幽暗。当此夏日，诸气萃然：雨潦四集，浮动床几，时则为水气；涂泥半朝，蒸沤历澜，时则为土气；乍晴暴热，风道四塞，时则为日气；檐阴薪爨，助长炎虐，时则为火气；仓腐寄顿，陈陈逼人，时则为米气；骈肩杂遝，腥臊汗垢，时则为人气；或圊溷、或毁尸、或腐鼠，恶气杂出，时则为秽气。叠是数气，当之者鲜不为厉。而予以孱弱，俯仰其间，於兹二年矣，幸而无恙，是殆有养致然尔。然亦安知所养何哉？孟子曰：「吾善养吾浩然之气。」彼气有七，吾气有一，以一敌七，吾何患焉！况浩然者，乃天地之正气也，作正气歌一首。天地有正气，杂然赋流形。下则为河岳，上则为日星。于人曰浩然，沛乎塞苍冥。皇路当清夷，含和吐明庭。时穷节乃见，一一垂丹青。在齐太史简，在晋董狐笔。在秦张良椎，在汉苏武节。为严将军头，为嵇侍中血。为张睢阳齿，为颜常山舌。或为辽东帽，清操厉冰雪。或为出师表，鬼神泣壮烈。或为渡江楫，慷慨吞胡羯。或为击贼笏，逆竖头破裂。是气所磅礴，凛烈万古存。当其贯日月，生死安足论。地维赖以立，天柱赖以尊。三纲实系命，道义为之根。嗟予遘阳九，隶也实不力。楚囚缨其冠，传车送穷北。鼎镬甘如饴，求之不可得。阴房阗鬼火，春院閟天黑。牛骥同一皂，鸡栖凤凰食。一朝蒙雾露，分作沟中瘠。如此再寒暑，百沴自辟易。嗟哉沮洳场，为我安乐国。岂有他缪巧，阴阳不能贼。顾此耿耿在，仰视浮云白。悠悠我心悲，苍天曷有极。哲人日已远，典刑在夙昔。风檐展书读，古道照颜色。::|咏史怀古|爱国|
唐代::李商隐::昨夜星辰昨夜风，画楼西畔桂堂东。身无彩凤双飞翼，心有灵犀一点通。隔座送钩春酒暖，分曹射覆蜡灯红。嗟余听鼓应官去，走马兰台类转蓬。::|唐诗三百首|爱情|相思|宴饮|感慨|优美|
明代::钱福::明日复明日，明日何其多。我生待明日，万事成蹉跎。世人若被明日累，春去秋来老将至。朝看水东流，暮看日西坠。百年明日能几何？请君听我明日歌。明日复明日，明日何其多！日日待明日，万事成蹉跎。世人皆被明日累，明日无穷老将至。晨昏滚滚水东流，今古悠悠日西坠。百年明日能几何？请君听我明日歌。::|小学古诗|劝诫|惜时|哲理|
南北朝::吴均::山际见来烟，竹中窥落日。鸟向檐上飞，云从窗里出。::|古诗三百首|初中古诗|山村|写景|生活|
宋代::辛弃疾::楚天千里清秋，水随天去秋无际。遥岑远目，献愁供恨，玉簪螺髻。落日楼头，断鸿声里，江南游子。把吴钩看了，栏杆拍遍，无人会，登临意。休说鲈鱼堪脍，尽西风，季鹰归未？求田问舍，怕应羞见，刘郎才气。可惜流年，忧愁风雨，树犹如此！倩何人唤取，红巾翠袖，揾英雄泪！::|宋词精选|高中古诗|豪放|写景|爱国|壮志|最美|
唐代::杨炯::烽火照西京，心中自不平。牙璋辞凤阙，铁骑绕龙城。雪暗凋旗画，风多杂鼓声。宁为百夫长，胜作一书生。::|初中古诗|边塞|战争|励志|
两汉::司马迁::陈胜者，阳城人也，字涉。吴广者，阳夏人也，字叔。陈涉少时，尝与人佣耕，辍耕之垄上，怅恨久之，曰：“苟富贵，无相忘。”佣者笑而应曰：“若为佣耕，何富贵也？”陈涉太息曰：“嗟乎！燕雀安知鸿鹄之志哉！”二世元年七月，发闾左谪戍渔阳，九百人屯大泽乡。陈胜﹑吴广皆次当行，为屯长。会天大雨，道不通，度已失期。失期，法皆斩。陈胜﹑吴广乃谋曰：“今亡亦死，举大计亦死；等死，死国可乎？”陈胜曰：“天下苦秦久矣。吾闻二世少子也，不当立，当立者乃公子扶苏。扶苏以数谏故，上使外将兵。今或闻无罪，二世杀之。百姓多闻其贤，未知其死也。项燕为楚将，数有功，爱士卒，楚人怜之。或以为死，或以为亡。今诚以吾众诈自称公子扶苏﹑项燕，为天下唱，宜多应者。”吴广以为然。乃行卜。卜者知其指意，曰：“足下事皆成，有功。然足下卜之鬼乎！”陈胜﹑吴广喜，念鬼，曰：“此教我先威众耳。”乃丹书帛曰“陈胜王”，置人所罾鱼腹中。卒买鱼烹食，得鱼腹中书，固以怪之矣。又间令吴广之次所旁丛祠中，夜篝火，狐鸣呼曰：“大楚兴，陈胜王。”卒皆夜惊恐。旦日，卒中往往语，皆指目陈胜。吴广素爱人，士卒多为用者。将尉醉，广故数言欲亡，忿恚尉，令辱之，以激怒其众。尉果笞广。尉剑挺，广起，夺而杀尉。陈胜佐之，并杀两尉。召令徒属曰：“公等遇雨，皆已失期，失期当斩。藉第令毋斩，而戍死者固十六七。且壮士不死即已，死即举大名耳，王侯将相宁nìng有种乎！”徒属皆曰：“敬受命。”乃诈称公子扶苏﹑项燕，从民欲也。袒右，称大楚。为坛而盟，祭以尉首。陈胜自立为将军，吴广为都尉。攻大泽乡，收而攻蕲qí。蕲下，乃令符离人葛婴将兵徇蕲以东。攻铚、酂、苦、柘、谯皆下之。行收兵。比至陈，车六七百乘，骑千余，卒数万人。攻陈，陈守令皆不在，独守丞与战谯门中。弗胜，守丞死，乃入据陈。数日，号令召三老﹑豪杰与皆来会计事。三老﹑豪杰皆曰：“将军身被坚执锐，伐无道，诛暴秦，复立楚国之社稷jì，功宜为王。”陈涉乃立为王，号为张楚。当此时，诸郡县苦秦吏者，皆刑其长吏，杀之以应陈涉。乃以吴叔为假王，监诸将以西击荥阳。令陈人武臣、张耳、陈馀徇赵地，令汝阴人邓宗徇九江郡。当此时，楚兵数千人为聚者，不可胜数。葛婴至东城，立襄强为楚王。婴后闻陈王已立，因杀襄强，还报。至陈，陈王诛杀葛婴。陈王令魏人周市北徇魏地。吴广围荥阳。李由为三川守，守荥阳，吴叔弗能下。陈王征国之豪杰与计，以上蔡人房君蔡赐为上柱国。周文，陈之贤人也，尝为项燕军视日，事春申君，自言习兵，陈王与之将军印，西击秦。行收兵至关，车千乘，卒数十万，至戏，军焉。秦令少府章邯免郦山徒﹑人奴产子生，悉发以击楚大军，尽败之。周文败，走出关，止次曹阳二三月。章邯追败之，复走次渑池十余日。章邯击，大破之。周文自刭，军遂不战。武臣到邯郸，自立为赵王，陈馀为大将军，张耳、召骚为左右丞相。陈王怒，捕系武臣等家室，欲诛之。柱国曰：“秦未亡而诛赵王将相家属，此生一秦也。不如因而立之。”陈王乃遣使者贺赵，而徙系武臣等家属宫中，而封耳子张敖为成都君，趣赵兵，亟入关。赵王将相相与谋曰：“王王赵，非楚意也。楚已诛秦，必加兵於赵。计莫如毋西兵，使使北徇燕地以自广也。赵南据大河，北有燕、代，楚虽胜秦，不敢制赵。若楚不胜秦，必重赵。赵乘秦之弊，可以得志于天下。”赵王以为然，因不西兵，而遣故上谷卒史韩广将兵北徇燕地。燕故贵人豪杰谓韩广曰：“楚已立王，赵又已立王。燕虽小，亦万乘之国也，原将军立为燕王。”韩广曰：“广母在赵，不可。”燕人曰：“赵方西忧秦，南忧楚，其力不能禁我。且以楚之彊，不敢害赵王将相之家，赵独安敢害将军之家！”韩广以为然，乃自立为燕王。居数月，赵奉燕王母及家属归之燕。当此之时，诸将之徇地者，不可胜数。周市北徇地至狄，狄人田儋杀狄令，自立为齐王，以齐反击周市。市军散，还至魏地，欲立魏后故宁陵君咎为魏王。时咎在陈王所，不得之魏。魏地已定，欲相与立周市为魏王，周市不肯。使者五反，陈王乃立宁陵君咎为魏王，遣之国。周市卒为相。将军田臧等相与谋曰：“周章军已破矣，秦兵旦暮至，我围荥阳城弗能下，秦军至，必大败。不如少遗兵，足以守荥阳，悉精兵迎秦军。今假王骄，不知兵权，不可与计，非诛之，事恐败。”因相与矫王令以诛吴叔，献其首于陈王。陈王使使赐田臧楚令尹印，使为上将。田臧乃使诸将李归等守荥阳城，自以精兵西迎秦军于敖仓。与战，田臧死，军破。章邯进兵击李归等荥阳下，破之，李归等死。阳城人邓说将兵居郯，章邯别将击破之，邓说军散走陈。铚人伍徐将兵居许，章邯击破之，伍徐军皆散走陈。陈王诛邓说。陈王初立时，陵人秦嘉﹑铚人董譄﹑符离人朱鸡石﹑取虑人郑布﹑徐人丁疾等皆特起，将兵围东海守庆于郯。陈王闻，乃使武平君畔为将军，监郯下军。秦嘉不受命，嘉自立为大司马，恶属武平君。告军吏曰：“武平君年少，不知兵事，勿听！”因矫以王命杀武平君畔。章邯已破伍徐，击陈，柱国房君死。章邯又进兵击陈西张贺军。陈王出监战，军破，张贺死。腊月，陈王之汝阴，还至下城父，其御庄贾杀以降秦。陈胜葬砀，谥曰隐王。陈王故涓人将军吕臣为仓头军，起新阳，攻陈下之，杀庄贾，复以陈为楚。初，陈王至陈，令铚人宋留将兵定南阳，入武关。留已徇南阳，闻陈王死，南阳复为秦。宋留不能入武关，乃东至新蔡，遇秦军，宋留以军降秦。秦传留至咸阳，车裂留以徇。秦嘉等闻陈王军破出走，乃立景驹为楚王，引兵之方与，欲击秦军定陶下。使公孙庆使齐王，欲与并力俱进。齐王曰：“闻陈王战败，不知其死生，楚安得不请而立王！”公孙庆曰：“齐不请楚而立王，楚何故请齐而立王！且楚首事，当令于天下。”田儋诛杀公孙庆。秦左右校复攻陈，下之。吕将军走，收兵复聚。鄱盗当阳君黥布之兵相收，复击秦左右校，破之青波，复以陈为楚。会项梁立怀王孙心为楚王。陈胜王凡六月。已为王，王陈。其故人尝与佣耕者闻之，之陈，扣宫门曰：“吾欲见涉。”宫门令欲缚之。自辩数，乃置，不肯为通。陈王出，遮道而呼涉。陈王闻之，乃召见，载与俱归。入宫，见殿屋帷帐，客曰：“夥颐！涉之为王沉沉者！”楚人谓多为伙，故天下传之，夥涉为王，由陈涉始。客出入愈益发舒，言陈王故情。或说陈王曰：“客愚无知，颛妄言，轻威。”陈王斩之。诸陈王故人皆自引去，由是无亲陈王者。陈王以朱房为中正，胡武为司过，主司群臣。诸将徇地，至，令之不是者，系而罪之，以苛察为忠。其所不善者，弗下吏，辄自治之。陈王信用之。诸将以其故不亲附，此其所以败也。陈胜虽已死，其所置遣侯王将相竟亡秦，由涉首事也。高祖时为陈涉置守頉三十家砀，至今血食。褚先生曰：地形险阻，所以为固也；兵革刑法，所以为治也。犹未足恃也。夫先王以仁义为本，而以固塞文法为枝叶，岂不然哉！吾闻贾生之称曰：“秦孝公据肴函之固，拥雍州之地，君臣固守，以窥周室，有席卷天下、包举宇内、囊括四海之意，并吞八荒之心。当是时也，商君佐之，内立法度，务耕织，修守战之具；外连衡而斗诸侯。于是秦人拱手而取西河之外。“孝公既没，惠文、武、昭襄蒙故业因遗策，南取汉中，西举巴蜀，东割膏腴之地，收要害之郡。诸侯恐惧，会盟而谋弱秦，不爱珍器、重宝、肥饶之地，以致天下之士，合从缔交，相与为一。当此之时，齐有孟尝，赵有平原，楚有春申，魏有信陵。此四君者，皆明智而忠信，宽厚而爱人，尊贤而重士，约从离横，兼韩、魏、燕、赵、宋、卫、中山之众。于是六国之士，有宁越、徐尚、苏秦、杜赫之属为之谋，齐明、周最、陈轸、召滑、楼缓、翟景、苏厉、乐毅之徒通其意，吴起、孙膑、带佗、倪良、王廖、田忌、廉颇、赵奢之伦制其兵。尝以十倍之地，百万之众，叩关而攻秦。秦人开关而延敌，九国之师逡巡遁逃而不敢进。秦无亡矢遗镞之费，而天下诸侯已困矣。于是从散约解，争割地以赂秦。秦有余力而制其弊，追亡逐北，伏尸百万，流血飘橹。因利乘便，宰割天下，分裂河山。强国请服，弱国入朝。“施及孝文王、庄襄王，享国之日浅，国家无事。“及至始皇，奋六世之余烈，振长策而御宇内，吞二周而亡诸侯，履至尊而制六合，执敲朴以鞭笞天下，威振四海。南取百越之地，以为桂林、象郡。百越之君，俯首系颈，委命下吏。乃使蒙恬北筑长城而守藩篱，却匈奴七百余里。胡人不敢南下而牧马，士不敢弯弓而报怨。于是废先王之道，燔百家之言，以愚黔首；隳名城，杀豪俊，收天下之兵聚之咸阳，销锋鍉，铸以为金人十二，以弱天下之民。然后践华为城，因河为池，据亿丈之城、临不测之溪以为固。良将劲驽，守要害之处；信臣精卒，陈利兵而谁何。天下已定，始皇之心，自以为关中之固，金城千里，子孙帝王万世之业也。“始皇既没，余威震于殊俗。 然陈涉瓮牖绳枢之子，氓隶之人，而迁徙之徒也；材能不及中人，非有仲尼、墨翟之贤，陶朱、猗顿之富。蹑足行伍之间，倔起阡陌之中，率罢散之卒，将数百之众，转而攻秦，斩木为兵，揭竿为旗，天下云集而响应，赢粮而景从。山东豪俊遂并起而亡秦族矣。“且夫天下非小弱也，雍州之地，肴函之固，自若也；陈涉之位，非尊于齐、楚、燕、赵、韩、魏、宋、卫、中山之君也；锄耰棘矜，不铦于钩戟长铩也；适戍之众，非抗于九国之师也；深谋远虑，行军用兵之道，非及向时之士也。然而成败异变，功业相反。试使山东之国与陈涉度长絜大，比权量力，则不可同年而语矣。然秦以区区之地，致万乘之势，序八州而朝同列，百有余年矣。然后以六合为家，肴函为宫。一夫作难而七庙隳，身死人手，为天下笑者，何也？仁义不施而攻守之势异也。”【索隐述赞】天下匈匈，海内乏主，掎鹿争捷，瞻乌爰处。陈胜首事，厥号张楚。鬼怪是凭，鸿鹄自许。葛婴东下，周文西拒。始亲朱房，又任胡武。伙颐见杀，腹心不与。庄贾何人，反噬城父！::|初中文言文|咏史|传记|叙事|
宋代::苏轼::徐门石潭谢雨，道上作五首。潭在城东二十里，常与泗水增减清浊相应。簌簌衣巾落枣花，村南村北响缲车，牛衣古柳卖黄瓜。酒困路长惟欲睡，日高人渴漫思茶。敲门试问野人家。::|宋词三百首|初中古诗|乡村|生活|风情|
两汉::曹植::白马饰金羁，连翩西北驰。借问谁家子，幽并游侠儿。 少小去乡邑，扬声沙漠垂。宿昔秉良弓，楛矢何参差。控弦破左的，右发摧月支。仰手接飞猱，俯身散马蹄。狡捷过猴猿，勇剽若豹螭。边城多警急，虏骑数迁移。羽檄从北来，厉马登高堤。长驱蹈匈奴，左顾凌鲜卑。弃身锋刃端，性命安可怀？父母且不顾，何言子与妻！名编壮士籍，不得中顾私。捐躯赴国难，视死忽如归！::|古诗三百首|乐府|写人|爱国|抒怀|最美|
宋代::蒋捷::少年听雨歌楼上。红烛昏罗帐。壮年听雨客舟中。江阔云低、断雁叫西风。 而今听雨僧庐下。鬓已星星也。悲欢离合总无情。一任阶前、点滴到天明。::|宋词三百首|宋词精选|婉约|写雨|感叹|岁月|伤怀|
先秦::佚名::今夕何夕兮，搴舟中流。今日何日兮，得与王子同舟。蒙羞被好兮，不訾诟耻。心几烦而不绝兮，得知王子。山有木兮木有枝，心悦君兮君不知。::|民谣|爱情|
先秦::荀子::君子曰：学不可以已。青，取之于蓝，而青于蓝；冰，水为之，而寒于水。木直中绳，輮以为轮，其曲中规。虽有槁暴，不复挺者，輮使之然也。故木受绳则直，金就砺则利，君子博学而日参省乎己，则知明而行无过矣。故不登高山，不知天之高也；不临深溪，不知地之厚也；不闻先王之遗言，不知学问之大也。干、越、夷、貉之子，生而同声，长而异俗，教使之然也。诗曰：“嗟尔君子，无恒安息。靖共尔位，好是正直。神之听之，介尔景福。”神莫大于化道，福莫长于无祸。吾尝终日而思矣，不如须臾之所学也；吾尝跂而望矣，不如登高之博见也。登高而招，臂非加长也，而见者远；顺风而呼，声非加疾也，而闻者彰。假舆马者，非利足也，而致千里；假舟楫者，非能水也，而绝江河。君子生非异也，善假于物也。南方有鸟焉，名曰蒙鸠，以羽为巢，而编之以发，系之苇苕，风至苕折，卵破子死。巢非不完也，所系者然也。西方有木焉，名曰射干，茎长四寸，生于高山之上，而临百仞之渊，木茎非能长也，所立者然也。蓬生麻中，不扶而直；白沙在涅，与之俱黑。兰槐之根是为芷，其渐之滫，君子不近，庶人不服。其质非不美也，所渐者然也。故君子居必择乡，游必就士，所以防邪辟而近中正也。物类之起，必有所始。荣辱之来，必象其德。肉腐出虫，鱼枯生蠹。怠慢忘身，祸灾乃作。强自取柱，柔自取束。邪秽在身，怨之所构。施薪若一，火就燥也，平地若一，水就湿也。草木畴生，禽兽群焉，物各从其类也。是故质的张，而弓矢至焉；林木茂，而斧斤至焉；树成荫，而众鸟息焉。醯酸，而蚋聚焉。故言有招祸也，行有招辱也，君子慎其所立乎！积土成山，风雨兴焉；积水成渊，蛟龙生焉；积善成德，而神明自得，圣心备焉。故不积跬步，无以至千里；不积小流，无以成江海。骐骥一跃，不能十步；驽马十驾，功在不舍。锲而舍之，朽木不折；锲而不舍，金石可镂。蚓无爪牙之利，筋骨之强，上食埃土，下饮黄泉，用心一也。蟹六跪而二螯，非蛇鳝之穴无可寄托者，用心躁也。是故无冥冥之志者，无昭昭之明；无惛惛之事者，无赫赫之功。行衢道者不至，事两君者不容。目不能两视而明，耳不能两听而聪。螣蛇无足而飞，鼫鼠五技而穷。《诗》曰：“尸鸠在桑，其子七兮。淑人君子，其仪一兮。其仪一兮，心如结兮！”故君子结于一也。昔者瓠巴鼓瑟，而流鱼出听；伯牙鼓琴，而六马仰秣。故声无小而不闻，行无隐而不形 。玉在山而草木润，渊生珠而崖不枯。为善不积邪？安有不闻者乎？学恶乎始？恶乎终？曰：其数则始乎诵经，终乎读礼；其义则始乎为士，终乎为圣人， 真积力久则入，学至乎没而后止也。故学数有终，若其义则不可须臾舍也。为之，人也；舍 之，禽兽也。故书者，政事之纪也；诗者，中声之所止也；礼者，法之大分，类之纲纪也。 故学至乎礼而止矣。夫是之谓道德之极。礼之敬文也，乐之中和也，诗书之博也，春秋之微 也，在天地之间者毕矣。 君子之学也，入乎耳，着乎心，布乎四体，形乎动静。端而言，蝡而动，一可以为法则。小人之学也，入乎耳，出乎口；口耳之间，则四寸耳，曷足以美七尺之躯哉！古之学者为己，今之学者为人。君子之学也，以美其身；小人之学也，以为禽犊。故不问而告谓之傲，问一而告二谓之囋。傲、非也，囋、非也；君子如向矣。学莫便乎近其人。礼乐法而不说，诗书故而不切，春秋约而不速。方其人之习君子之说，则尊以遍矣，周于世矣。故曰：学莫便乎近其人。学之经莫速乎好其人，隆礼次之。上不能好其人，下不能隆礼，安特将学杂识志，顺诗书而已耳。则末世穷年，不免为陋儒而已。将原先王，本仁义，则礼正其经纬蹊径也。若挈裘领，诎五指而顿之，顺者不可胜数也。不道礼宪，以诗书为之，譬之犹以指测河也，以戈舂黍也，以锥餐壶也，不可以得之矣。故隆礼，虽未明，法士也；不隆礼，虽察辩，散儒也。问楛者，勿告也；告楛者，勿问也；说楛者，勿听也。有争气者，勿与辩也。故必由其道至，然后接之；非其道则避之。故礼恭，而后可与言道之方；辞顺，而后可与言道之理；色从而后可与言道之致。故未可与言而言，谓之傲；可与言而不言，谓之隐；不观气色而言，谓瞽。故君子不傲、不隐、不瞽，谨顺其身。诗曰：“匪交匪舒，天子所予。”此之谓也。百发失一，不足谓善射；千里蹞步不至，不足谓善御；伦类不通，仁义不一，不足谓善学。学也者，固学一之也。一出焉，一入焉，涂巷之人也；其善者少，不善者多，桀纣盗跖也；全之尽之，然后学者也。君子知夫不全不粹之不足以为美也，故诵数以贯之，思索以通之，为其人以处之，除其害者以持养之。使目非是无欲见也，使耳非是无欲闻也，使口非是无欲言也，使心非是无欲虑也。及至其致好之也，目好之五色，耳好之五声，口好之五味，心利之有天下。是故权利不能倾也，群众不能移也，天下不能荡也。生乎由是，死乎由是，夫是之谓德操。德操然后能定，能定然后能应。能定能应，夫是之谓成人。天见其明，地见其光，君子贵其全也。 ::|高中文言文|议论|学习|勉励|
宋代::晏殊::槛菊愁烟兰泣露，罗幕轻寒，燕子双飞去。明月不谙离恨苦，斜光到晓穿朱户。昨夜西风凋碧树，独上高楼，望尽天涯路。欲寄彩笺兼尺素，山长水阔知何处？::|宋词三百首|婉约|闺怨|写景|思念|优美|离情|
明代::王磐::喇叭，唢呐，曲儿小腔儿大。官船来往乱如麻，全仗你抬声价。军听了军愁，民听了民怕。哪里去辨甚么真共假？眼见的吹翻了这家，吹伤了那家，只吹的水尽鹅飞罢！::|初中古诗|咏物|小学生必背古诗80首|
唐代::高适::旅馆寒灯独不眠，客心何事转凄然。故乡今夜思千里，霜鬓明朝又一年。::|春节|孤独|思乡|岁月|
五代::李煜::一重山，两重山。山远天高烟水寒，相思枫叶丹。菊花开，菊花残。塞雁高飞人未还，一帘风月闲。::|宋词三百首|秋天|写山|相思|
唐代::李商隐::向晚意不适，驱车登古原。夕阳无限好，只是近黄昏。::|唐诗三百首|哲理|惜时|早教|小学生必背古诗70首|小学生必背古诗80首|
近现代::秋瑾::小住京华，早又是，中秋佳节。为篱下，黄花开遍，秋容如拭。四面歌残终破楚，八年风味徒思浙。苦将侬，强派作蛾眉，殊未屑！身不得，男儿列。心却比，男儿烈！算平生肝胆，因人常热。俗子胸襟谁识我？英雄末路当磨折。莽红尘，何处觅知音？青衫湿！ ::|豪放|抒怀|壮志|
唐代::高适::千里黄云白日曛，北风吹雁雪纷纷。莫愁前路无知己，天下谁人不识君。六翮飘飖私自怜，一离京洛十余年。丈夫贫贱应未足，今日相逢无酒钱。::|赠别|抒情|豪迈|友情|劝慰|早教|小学生必背古诗70首|小学生必背古诗80首|
唐代::温庭筠::梳洗罢，独倚望江楼。过尽千帆皆不是，斜晖脉脉水悠悠。肠断白蘋洲。::|宋词三百首|初中古诗|闺怨|无奈|思念|离情|
宋代::晏殊::燕子来时新社，梨花落后清明。池上碧苔三四点，叶底黄鹂一两声。日长飞絮轻。巧笑东邻女伴，采桑径里逢迎。疑怪昨宵春梦好，元是今朝斗草赢。笑从双脸生。::|宋词三百首|初中古诗|春天|写人|生活|风情|
宋代::黄庭坚::佳节清明桃李笑，野田荒冢只生愁。雷惊天地龙蛇蛰，雨足郊原草木柔。人乞祭余骄妾妇，士甘焚死不公侯。贤愚千载知谁是，满眼蓬蒿共一丘。::|清明节|写景|感叹|人生|
先秦::佚名::日出而作，日入而息。凿井而饮，耕田而食。帝力于我何有哉！::|古诗三百首|赞颂|生活|民谣|
唐代::王维::君自故乡来，应知故乡事。来日绮窗前，寒梅著花未？::|唐诗三百首|思乡|思亲|梅花|
宋代::杨万里::一叶渔船两小童，收篙停棹坐船中。怪生无雨都张伞，不是遮头是使风。::|古诗三百首|小学古诗|行舟|赞美|儿童|
唐代::李白::海客谈瀛洲，烟涛微茫信难求；越人语天姥，云霞明灭或可睹。天姥连天向天横，势拔五岳掩赤城。天台四万八千丈，对此欲倒东南倾。我欲因之梦吴越，一夜飞度镜湖月。湖月照我影，送我至剡溪。谢公宿处今尚在，渌水荡漾清猿啼。脚著谢公屐，身登青云梯。半壁见海日，空中闻天鸡。千岩万转路不定，迷花倚石忽已暝。熊咆龙吟殷岩泉，栗深林兮惊层巅。云青青兮欲雨，水澹澹兮生烟。列缺霹雳，丘峦崩摧。洞天石扉，訇然中开。青冥浩荡不见底，日月照耀金银台。 霓为衣兮风为马，云之君兮纷纷而来下。虎鼓瑟兮鸾回车，仙之人兮列如麻。忽魂悸以魄动，恍惊起而长嗟。惟觉时之枕席，失向来之烟霞。世间行乐亦如此，古来万事东流水。别君去兮何时还？且放白鹿青崖间，须行即骑访名山。安能摧眉折腰事权贵，使我不得开心颜!::|唐诗三百首|高中古诗|古体|记梦|最美|
宋代::苏轼::中秋作本名小秦王，入腔即阳关曲暮云收尽溢清寒，银汉无声转玉盘。此生此夜不长好，明月明年何处看。::|宋词精选|中秋节|月亮|离别|
唐代::罗隐::尽道丰年瑞，丰年事若何。长安有贫者，为瑞不宜多。::|写雪|忧国忧民|
宋代::柳永::东南形胜，三吴都会，钱塘自古繁华，烟柳画桥，风帘翠幕，参差十万人家。云树绕堤沙，怒涛卷霜雪，天堑无涯。市列珠玑，户盈罗绮，竞豪奢。重湖叠巘清嘉。有三秋桂子，十里荷花。羌管弄晴，菱歌泛夜，嬉嬉钓叟莲娃。千骑拥高牙。乘醉听箫鼓，吟赏烟霞。异日图将好景，归去凤池夸。::|宋词三百首|景点|写景|生活|风情|
宋代::李清照::年年雪里，常插梅花醉。挼尽梅花无好意，赢得满衣清泪。今年海角天涯，萧萧两鬓生华。看取晚来风势，故应难看梅花。::|宋词三百首|宋词精选|梅花|回忆|感伤|
唐代::罗隐::不论平地与山尖，无限风光尽被占。 采得百花成蜜后，为谁辛苦为谁甜？::|寓言|咏物|怜悯|小学生必背古诗70首|
唐代::李白::长相思，在长安。络纬秋啼金井阑，微霜凄凄簟色寒。孤灯不明思欲绝，卷帷望月空长叹。美人如花隔云端！上有青冥之长天，下有渌水之波澜。天长路远魂飞苦，梦魂不到关山难。长相思，摧心肝！::|唐诗三百首|乐府|思念|伤怀|
唐代::皎然::移家虽带郭，野径入桑麻。近种篱边菊，秋来未著花。 扣门无犬吠，欲去问西家。报道山中去，归时每日斜。::|唐诗三百首|访友|隐士|生活|田园|
两汉::佚名::汉末建安中，庐江府小吏焦仲卿妻刘氏，为仲卿母所遣，自誓不嫁。其家逼之，乃投水而死。仲卿闻之，亦自缢于庭树。时人伤之，为诗云尔。孔雀东南飞，五里一徘徊。“十三能织素，十四学裁衣。十五弹箜篌，十六诵诗书。十七为君妇，心中常苦悲。君既为府吏，守节情不移。贱妾留空房，相见常日稀。鸡鸣入机织，夜夜不得息。三日断五匹，大人故嫌迟。非为织作迟，君家妇难为！妾不堪驱使，徒留无所施。便可白公姥，及时相遣归。”府吏得闻之，堂上启阿母：“儿已薄禄相，幸复得此妇。结发同枕席，黄泉共为友。共事二三年，始尔未为久。女行无偏斜，何意致不厚。”阿母谓府吏：“何乃太区区！此妇无礼节，举动自专由。吾意久怀忿，汝岂得自由！东家有贤女，自名秦罗敷。可怜体无比，阿母为汝求。便可速遣之，遣去慎莫留！”府吏长跪告：“伏惟启阿母。今若遣此妇，终老不复取！”阿母得闻之，槌床便大怒：“小子无所畏，何敢助妇语！吾已失恩义，会不相从许！”府吏默无声，再拜还入户。举言谓新妇，哽咽不能语：“我自不驱卿，逼迫有阿母。卿但暂还家，吾今且报府。不久当归还，还必相迎取。以此下心意，慎勿违吾语。”新妇谓府吏：“勿复重纷纭。往昔初阳岁，谢家来贵门。奉事循公姥，进止敢自专？昼夜勤作息，伶俜萦苦辛。谓言无罪过，供养卒大恩；仍更被驱遣，何言复来还！妾有绣腰襦，葳蕤自生光；红罗复斗帐，四角垂香囊；箱帘六七十，绿碧青丝绳，物物各自异，种种在其中。人贱物亦鄙，不足迎后人，留待作遗施，于今无会因。时时为安慰，久久莫相忘！”鸡鸣外欲曙，新妇起严妆。著我绣夹裙，事事四五通。足下蹑丝履，头上玳瑁光。腰若流纨素，耳著明月珰。指如削葱根，口如含朱丹。纤纤作细步，精妙世无双。上堂拜阿母，阿母怒不止。“昔作女儿时，生小出野里。本自无教训，兼愧贵家子。受母钱帛多，不堪母驱使。今日还家去，念母劳家里。”却与小姑别，泪落连珠子。“新妇初来时，小姑始扶床；今日被驱遣，小姑如我长。勤心养公姥，好自相扶将。初七及下九，嬉戏莫相忘。”出门登车去，涕落百余行。府吏马在前，新妇车在后。隐隐何甸甸，俱会大道口。下马入车中，低头共耳语：“誓不相隔卿，且暂还家去。吾今且赴府，不久当还归。誓天不相负！”新妇谓府吏：“感君区区怀！君既若见录，不久望君来。君当作磐石，妾当作蒲苇。蒲苇纫如丝，磐石无转移。我有亲父兄，性行暴如雷，恐不任我意，逆以煎我怀。”举手长劳劳，二情同依依 。入门上家堂，进退无颜仪。阿母大拊掌，不图子自归：“十三教汝织，十四能裁衣，十五弹箜篌，十六知礼仪，十七遣汝嫁，谓言无誓违。汝今何罪过，不迎而自归？”兰芝惭阿母：“儿实无罪过。”阿母大悲摧。还家十余日，县令遣媒来。云有第三郎，窈窕世无双。年始十八九，便言多令才。阿母谓阿女：“汝可去应之。”阿女含泪答：“兰芝初还时，府吏见丁宁，结誓不别离。今日违情义，恐此事非奇。自可断来信，徐徐更谓之。”阿母白媒人：“贫贱有此女，始适还家门。不堪吏人妇，岂合令郎君？幸可广问讯，不得便相许。”媒人去数日，寻遣丞请还，说有兰家女，承籍有宦官。云有第五郎，娇逸未有婚。遣丞为媒人，主簿通语言。直说太守家，有此令郎君，既欲结大义，故遣来贵门。阿母谢媒人：“女子先有誓，老姥岂敢言！”阿兄得闻之，怅然心中烦。举言谓阿妹：“作计何不量！先嫁得府吏，后嫁得郎君。否泰如天地，足以荣汝身。不嫁义郎体，其往欲何云？”兰芝仰头答：“理实如兄言。谢家事夫婿，中道还兄门。处分适兄意，那得自任专！虽与府吏要，渠会永无缘。登即相许和，便可作婚姻。”媒人下床去。诺诺复尔尔。还部白府君：“下官奉使命，言谈大有缘。”府君得闻之，心中大欢喜。视历复开书，便利此月内，六合正相应。良吉三十日，今已二十七，卿可去成婚。交语速装束，络绎如浮云。青雀白鹄舫，四角龙子幡。婀娜随风转，金车玉作轮。踯躅青骢马，流苏金镂鞍。赍钱三百万，皆用青丝穿。杂彩三百匹，交广市鲑珍。从人四五百，郁郁登郡门。阿母谓阿女：“适得府君书，明日来迎汝。何不作衣裳？莫令事不举！”阿女默无声，手巾掩口啼，泪落便如泻。移我琉璃榻，出置前窗下。左手持刀尺，右手执绫罗。朝成绣夹裙，晚成单罗衫。晻晻日欲暝，愁思出门啼。府吏闻此变，因求假暂归。未至二三里，摧藏马悲哀。新妇识马声，蹑履相逢迎。怅然遥相望，知是故人来。举手拍马鞍，嗟叹使心伤：“自君别我后，人事不可量。果不如先愿，又非君所详。我有亲父母，逼迫兼弟兄。以我应他人，君还何所望！”府吏谓新妇：“贺卿得高迁！磐石方且厚，可以卒千年；蒲苇一时纫，便作旦夕间。卿当日胜贵，吾独向黄泉！”新妇谓府吏：“何意出此言！同是被逼迫，君尔妾亦然。黄泉下相见，勿违今日言！”执手分道去，各各还家门。生人作死别，恨恨那可论？念与世间辞，千万不复全！府吏还家去，上堂拜阿母：“今日大风寒，寒风摧树木，严霜结庭兰。儿今日冥冥，令母在后单。故作不良计，勿复怨鬼神！命如南山石，四体康且直！”阿母得闻之，零泪应声落：“汝是大家子，仕宦于台阁。慎勿为妇死，贵贱情何薄！东家有贤女，窈窕艳城郭，阿母为汝求，便复在旦夕。”府吏再拜还，长叹空房中，作计乃尔立。转头向户里，渐见愁煎迫。其日牛马嘶，新妇入青庐。奄奄黄昏后，寂寂人定初。我命绝今日，魂去尸长留！揽裙脱丝履，举身赴清池。府吏闻此事，心知长别离。徘徊庭树下，自挂东南枝。两家求合葬，合葬华山傍。东西植松柏，左右种梧桐。枝枝相覆盖，叶叶相交通。中有双飞鸟，自名为鸳鸯。仰头相向鸣，夜夜达五更。行人驻足听，寡妇起彷徨。多谢后世人，戒之慎勿忘。 ::|高中文言文|乐府|民谣|写人|爱情|
唐代::杜甫::功盖三分国，名成八阵图。（名成 一作：名高）江流石不转，遗恨失吞吴。::|唐诗三百首|怀古|写人|哲理|
先秦::佚名::氓之蚩蚩，抱布贸丝。匪来贸丝，来即我谋。送子涉淇，至于顿丘。匪我愆期，子无良媒。将子无怒，秋以为期。乘彼垝垣，以望复关。不见复关，泣涕涟涟。既见复关，载笑载言。尔卜尔筮，体无咎言。以尔车来，以我贿迁。桑之未落，其叶沃若。于嗟鸠兮！无食桑葚。于嗟女兮！无与士耽。士之耽兮，犹可说也。女之耽兮，不可说也。桑之落矣，其黄而陨。自我徂尔，三岁食贫。淇水汤汤，渐车帷裳。女也不爽，士贰其行。士也罔极，二三其德。三岁为妇，靡室劳矣。夙兴夜寐，靡有朝矣。言既遂矣，至于暴矣。兄弟不知，咥其笑矣。静言思之，躬自悼矣。及尔偕老，老使我怨。淇则有岸，隰则有泮。总角之宴，言笑晏晏，信誓旦旦，不思其反。反是不思，亦已焉哉！::|诗经|叙事|闺怨|民谣|分手|最美|
唐代::刘禹锡::杨柳青青江水平，闻郎江上踏歌声。东边日出西边雨，道是无晴却有晴。::|乐府|民歌|爱情|恋情|写景|早教|小学生必背古诗80首|
唐代::白居易::自河南经乱，关内阻饥，兄弟离散，各在一处。因望月有感，聊书所怀，寄上浮梁大兄、於潜七兄、乌江十五兄，兼示符离及下邽弟妹。时难年荒世业空，弟兄羁旅各西东。田园寥落干戈后，骨肉流离道路中。吊影分为千里雁，辞根散作九秋蓬。共看明月应垂泪，一夜乡心五处同。::|唐诗三百首|初中古诗|望月|抒情|思乡|
唐代::柳宗元::永州之野产异蛇：黑质而白章，触草木尽死；以啮人，无御之者。然得而腊之以为饵，可以已大风、挛踠、瘘疠，去死肌，杀三虫。其始太医以王命聚之，岁赋其二。募有能捕之者，当其租入。永之人争奔走焉。 有蒋氏者，专其利三世矣。问之，则曰：“吾祖死于是，吾父死于是，今吾嗣为之十二年，几死者数矣。”言之貌若甚戚者。余悲之，且曰：“若毒之乎？余将告于莅事者，更若役，复若赋，则何如？”蒋氏大戚，汪然出涕，曰：“君将哀而生之乎？则吾斯役之不幸，未若复吾赋不幸之甚也。向吾不为斯役，则久已病矣。自吾氏三世居是乡，积于今六十岁矣。而乡邻之生日蹙，殚其地之出，竭其庐之入。号呼而转徙，饥渴而顿踣。触风雨，犯寒暑，呼嘘毒疠，往往而死者，相藉也。曩与吾祖居者，今其室十无一焉。与吾父居者，今其室十无二三焉。与吾居十二年者，今其室十无四五焉。非死则徙尔，而吾以捕蛇独存。悍吏之来吾乡，叫嚣乎东西，隳突乎南北；哗然而骇者，虽鸡狗不得宁焉。吾恂恂而起，视其缶，而吾蛇尚存，则弛然而卧。谨食之，时而献焉。退而甘食其土之有，以尽吾齿。盖一岁之犯死者二焉，其余则熙熙而乐，岂若吾乡邻之旦旦有是哉。今虽死乎此，比吾乡邻之死则已后矣，又安敢毒耶？” 余闻而愈悲，孔子曰：“苛政猛于虎也！”吾尝疑乎是，今以蒋氏观之，犹信。呜呼！孰知赋敛之毒有甚是蛇者乎！故为之说，以俟夫观人风者得焉。（饥渴而顿踣 一作：饿渴）::|古文观止|生活|赋税|
两汉::李延年::北方有佳人，绝世而独立。一顾倾人城，再顾倾人国。宁不知倾城与倾国？佳人难再得。::|古诗三百首|乐府|歌咏|美人|
明代::宋濂::余幼时即嗜学。家贫，无从致书以观，每假借于藏书之家，手自笔录，计日以还。天大寒，砚冰坚，手指不可屈伸，弗之怠。录毕，走送之，不敢稍逾约。以是人多以书假余，余因得遍观群书。既加冠，益慕圣贤之道 ，又患无硕师、名人与游，尝趋百里外，从乡之先达执经叩问。先达德隆望尊，门人弟子填其室，未尝稍降辞色。余立侍左右，援疑质理，俯身倾耳以请；或遇其叱咄，色愈恭，礼愈至，不敢出一言以复；俟其欣悦，则又请焉。故余虽愚，卒获有所闻。当余之从师也，负箧曳屣，行深山巨谷中，穷冬烈风，大雪深数尺，足肤皲裂而不知。至舍，四支僵劲不能动，媵人持汤沃灌，以衾拥覆，久而乃和。寓逆旅，主人日再食，无鲜肥滋味之享。同舍生皆被绮绣，戴朱缨宝饰之帽，腰白玉之环，左佩刀，右备容臭，烨然若神人；余则缊袍敝衣处其间，略无慕艳意。以中有足乐者，不知口体之奉不若人也。盖余之勤且艰若此。 今虽耄老，未有所成，犹幸预君子之列，而承天子之宠光，缀公卿之后，日侍坐备顾问，四海亦谬称其氏名，况才之过于余者乎？今诸生学于太学，县官日有廪稍之供，父母岁有裘葛之遗，无冻馁之患矣；坐大厦之下而诵《诗》《书》，无奔走之劳矣；有司业、博士为之师，未有问而不告，求而不得者也；凡所宜有之书，皆集于此，不必若余之手录，假诸人而后见也。其业有不精，德有不成者，非天质之卑，则心不若余之专耳，岂他人之过哉！东阳马生君则，在太学已二年，流辈甚称其贤。余朝京师，生以乡人子谒余，撰长书以为贽，辞甚畅达，与之论辩，言和而色夷。自谓少时用心于学甚劳，是可谓善学者矣！其将归见其亲也，余故道为学之难以告之。谓余勉乡人以学者，余之志也；诋我夸际遇之盛而骄乡人者，岂知余者哉！::|初中文言文|赠言|劝勉|学习|励志|序文|
唐代::殷尧藩::少年佳节倍多情，老去谁知感慨生；不效艾符趋习俗，但祈蒲酒话升平。鬓丝日日添白头，榴锦年年照眼明；千载贤愚同瞬息，几人湮没几垂名。::|端午节|感叹|人生|
唐代::高适::嗟君此别意何如，驻马衔杯问谪居。巫峡啼猿数行泪，衡阳归雁几封书。青枫江上秋帆远，白帝城边古木疏。圣代即今多雨露，暂时分手莫踌躇。::|唐诗三百首|送别|边塞|贬谪|同情|
唐代::杜甫::锦城丝管日纷纷，半入江风半入云。 此曲只应天上有，人间能得几回闻。::|劝诫|讽刺|小学生必背古诗80首|
宋代::苏轼::缺月挂疏桐，漏断人初静。时见幽人独往来，缥缈孤鸿影。惊起却回头，有恨无人省。拣尽寒枝不肯栖，寂寞沙洲冷。::|宋词三百首|豪放|月夜|写景|咏物|抒怀|孤独|
清代::沈复::余忆童稚时，能张目对日，明察秋毫，见藐小之物必细察其纹理，故时有物外之趣。夏蚊成雷，私拟作群鹤舞于空中，心之所向，则或千或百，果然鹤也；昂首观之，项为之强。又留蚊于素帐中，徐喷以烟，使之冲烟而飞鸣，作青云白鹤观，果如鹤唳云端，为之怡然称快。余常于土墙凹凸处，花台小草丛杂处，蹲其身，使与台齐；定神细视，以丛草为林，以虫蚁为兽，以土砾凸者为丘，凹者为壑，神游其中，怡然自得。一日，见二虫斗草间，观之，兴正浓，忽有庞然大物，拔山倒树而来，盖一癞蛤蟆，舌一吐而二虫尽为所吞。余年幼，方出神，不觉呀然一惊。神定，捉虾蟆，鞭数十，驱之别院。 ::|初中文言文|叙事|散文|回忆|童年|
宋代::杨万里::莫言下岭便无难，赚得行人错喜欢。政入万山圈子里，一山放过一山拦。::|初中古诗|写景|行路|哲理|
唐代::李绅::春种一粒粟，秋收万颗子。四海无闲田，农夫犹饿死。锄禾日当午，汗滴禾下土。谁知盘中餐，粒粒皆辛苦？::|忧国忧民|农民|组诗|早教|小学生必背古诗70首|小学生必背古诗80首|
宋代::苏轼::春未老，风细柳斜斜。试上超然台上看，半壕春水一城花。烟雨暗千家。寒食后，酒醒却咨嗟。休对故人思故国，且将新火试新茶。诗酒趁年华。::|春天|写景|抒情|思乡|乡情|
先秦::孟子弟子录::梁惠王曰：“寡人之于国也，尽心焉耳矣。河内凶，则移其民于河东，移其粟于河内；河东凶亦然。察邻国之政，无如寡人之用心者。邻国之民不加少，寡人之民不加多，何也？孟子对曰：“王好战，请以战喻。填然鼓之，兵刃既接，弃甲曳兵而走。或百步而后止，或五十步而后止。以五十步笑百步，则何如？”曰：“不可，直不百步耳，是亦走也。”曰：“王如知此，则无望民之多于邻国也。不违农时，谷不可胜食也；数罟不入洿池，鱼鳖不可胜食也；斧斤以时入山林，材木不可胜用也。谷与鱼鳖不可胜食，材木不可胜用，是使民养生丧死无憾也。养生丧死无憾，王道之始也。五亩之宅，树之以桑，五十者可以衣帛矣。鸡豚狗彘之畜，无失其时，七十者可以食肉矣。百亩之田，勿夺其时，数口之家，可以无饥矣；谨庠序之教，申之以孝悌之义，颁白者不负戴于道路矣。七十者衣帛食肉，黎民不饥不寒，然而不王者，未之有也。狗彘食人食而不知检，涂有饿莩而不知发，人死，则曰：‘非我也，岁也。’是何异于刺人而杀之，曰‘非我也，兵也’?王无罪岁，斯天下之民至焉。”::|高中文言文|治国|哲理|
金朝::元好问::乙丑岁赴试并州，道逢捕雁者云：“今旦获一雁，杀之矣。其脱网者悲鸣不能去，竟自投于地而死。”予因买得之，葬之汾水之上，垒石为识，号曰“雁丘”。同行者多为赋诗，予亦有《雁丘词》。旧所作无宫商，今改定之。问世间，情为何物，直教生死相许？天南地北双飞客，老翅几回寒暑。欢乐趣，离别苦，就中更有痴儿女。君应有语：渺万里层云，千山暮雪，只影向谁去？横汾路，寂寞当年箫鼓，荒烟依旧平楚。招魂楚些何嗟及，山鬼暗啼风雨。天也妒，未信与，莺儿燕子俱黄土。千秋万古，为留待骚人，狂歌痛饮，来访雁丘处。 ::|写鸟|抒情|爱情|最美|优美|恋情|
宋代::朱熹::少年易老学难成，一寸光阴不可轻。未觉池塘春草梦，阶前梧叶已秋声。::|励志|惜时|读书|
宋代::曾几::梅子黄时日日晴，小溪泛尽却山行。绿阴不减来时路，添得黄鹂四五声。::|古诗三百首|纪游|喜悦|
唐代::孟浩然::昨夜斗回北，今朝岁起东。我年已强仕，无禄尚忧农。桑野就耕父，荷锄随牧童。田家占气候，共说此年丰。::|春节|农事|抒情|
唐代::杜甫::细草微风岸，危樯独夜舟。星垂平野阔，月涌大江流。名岂文章著，官应老病休。飘飘何所似，天地一沙鸥。::|唐诗三百首|写景|抒怀|孤独|最美|
唐代::王之涣::黄河远上白云间，一片孤城万仞山。羌笛何须怨杨柳，春风不度玉门关。单于北望拂云堆，杀马登坛祭几回。汉家天子今神武，不肯和亲归去来。::|边疆|地名|民族|组诗|
两汉::诸葛亮::先帝深虑汉、贼不两立，王业不偏安，故托臣以讨贼也。以先帝之明，量臣之才，固知臣伐贼，才弱敌强也。然不伐贼，王业亦亡。惟坐而待亡，孰与伐之？是故托臣而弗疑也。臣受命之日，寝不安席，食不甘味。思惟北征。宜先入南。故五月渡泸，深入不毛，并日而食；臣非不自惜也，顾王业不可得偏安于蜀都，故冒危难，以奉先帝之遗意也，而议者谓为非计。今贼适疲于西，又务于东，兵法乘劳，此进趋之时也。谨陈其事如左：高帝明并日月，谋臣渊深，然涉险被创，危然后安。今陛下未及高帝，谋臣不如良、平，而欲以长策取胜，坐定天下，此臣之未解一也。刘繇、王朗各据州郡，论安言计，动引圣人，群疑满腹，众难塞胸，今岁不战，明年不征，使孙策坐大，遂并江东，此臣之未解二也。曹操智计，殊绝于人，其用兵也，仿佛孙、吴，然困于南阳，险于乌巢，危于祁连，逼于黎阳，几败北山，殆死潼关，然后伪定一时耳。况臣才弱，而欲以不危而定之，此臣之未解三也。曹操五攻昌霸不下，四越巢湖不成，任用李服而李服图之，委任夏侯而夏侯败亡，先帝每称操为能，犹有此失，况臣驽下，何能必胜？此臣之未解四也。自臣到汉中，中间期年耳，然丧赵云、阳群、马玉、阎芝、丁立、白寿、刘郃、邓铜等及曲长、屯将七十余人，突将、无前、賨叟、青羌、散骑、武骑一千余人。此皆数十年之内所纠合四方之精锐，非一州之所有；若复数年，则损三分之二也，当何以图敌？此臣之未解五也。今民穷兵疲，而事不可息；事不可息，则住与行劳费正等。而不及今图之，欲以一州之地，与贼持久，此臣之未解六也。夫难平者，事也。昔先帝败军于楚，当此时，曹操拊手，谓天下已定。然后先帝东连吴越，西取巴蜀，举兵北征，夏侯授首，此操之失计，而汉事将成也。然后吴更违盟，关羽毁败，秭归蹉跌，曹丕称帝。凡事如是，难可逆见。臣鞠躬尽瘁，死而后已。至于成败利钝，非臣之明所能逆睹也。::|古文观止|
先秦::佚名::击鼓其镗，踊跃用兵。土国城漕，我独南行。从孙子仲，平陈与宋。不我以归，忧心有忡。爰居爰处？爰丧其马？于以求之？于林之下。死生契阔，与子成说。执子之手，与子偕老。于嗟阔兮，不我活兮。于嗟洵兮，不我信兮。::|诗经|抒情|战争|军旅|
唐代::王昌龄::荷叶罗裙一色裁，芙蓉向脸两边开。乱入池中看不见，闻歌始觉有人来。::|写景|少女|
宋代::柳永::对潇潇暮雨洒江天，一番洗清秋。渐霜风凄紧，关河冷落，残照当楼。是处红衰翠减，苒苒物华休。唯有长江水，无语东流。 不忍登高临远，望故乡渺邈，归思难收。叹年来踪迹，何事苦淹留？想佳人妆楼颙望，误几回、天际识归舟。争知我，倚阑杆处，正恁凝愁！ ::|宋词三百首|高中古诗|写景|抒情|哲理|怀人|离情|
唐代::李隆基::端午临中夏，时清日复长。盐梅已佐鼎，曲糵且传觞。事古人留迹，年深缕积长。当轩知槿茂，向水觉芦香。亿兆同归寿，群公共保昌。忠贞如不替，贻厥后昆芳。::|端午节|
唐代::孟浩然::帝里重清明，人心自愁思。车声上路合，柳色东城翠。花落草齐生，莺飞蝶双戏。空堂坐相忆，酌茗聊代醉。::|清明节|写景|怀人|
宋代::苏轼::世事一场大梦，人生几度秋凉？夜来风叶已鸣廊。看取眉头鬓上。酒贱常愁客少，月明多被云妨。中秋谁与共孤光。把盏凄然北望。 ::|宋词三百首|宋词精选|婉约|中秋节|贬谪|感叹|人生|
先秦::庄周::北冥有鱼，其名为鲲。鲲之大，不知其几千里也。化而为鸟，其名为鹏。鹏之背，不知其几千里也，怒而飞，其翼若垂天之云。是鸟也，海运则将徙于南冥。南冥者，天池也。《齐谐》者，志怪者也。《谐》之言曰：“鹏之徙于南冥也，水击三千里，抟扶摇而上者九万里，去以六月息者也。”野马也，尘埃也，生物之以息相吹也。天之苍苍，其正色邪？其远而无所至极邪？其视下也，亦若是则已矣。且夫水之积也不厚，则其负大舟也无力。覆杯水于坳堂之上，则芥为之舟；置杯焉则胶，水浅而舟大也。风之积也不厚，则其负大翼也无力。故九万里，则风斯在下矣，而后乃今培风；背负青天而莫之夭阏者，而后乃今将图南。蜩与学鸠笑之曰：“我决起而飞，抢榆枋而止，时则不至，而控于地而已矣，奚以之九万里而南为？”适莽苍者，三餐而反，腹犹果然；适百里者宿舂粮，适千里者，三月聚粮。之二虫又何知？小知不及大知，小年不及大年。奚以知其然也？朝菌不知晦朔，蟪蛄不知春秋，此小年也。楚之南有冥灵者，以五百岁为春，五百岁为秋。上古有大椿者，以八千岁为春，八千岁为秋。此大年也。而彭祖乃今以久特闻，众人匹之。不亦悲乎！汤之问棘也是已：“穷发之北有冥海者，天池也。有鱼焉，其广数千里，未有知其修者，其名为鲲。有鸟焉，其名为鹏。背若泰山，翼若垂天之云。抟扶摇羊角而上者九万里，绝云气，负青天，然后图南，且适南冥也。斥鷃笑之曰：‘彼且奚适也？我腾跃而上，不过数仞而下，翱翔蓬蒿之间，此亦飞之至也。而彼且奚适也？’”此小大之辩也。故夫知效一官，行比一乡，德合一君，而征一国者，其自视也亦若此矣。而宋荣子犹然笑之。且举世誉之而不加劝，举世非之而不加沮，定乎内外之分，辩乎荣辱之境，斯已矣。彼其于世，未数数然也。虽然，犹有未树也。夫列子御风而行，泠然善也。旬有五日而后反。彼于致福者，未数数然也。此虽免乎行，犹有所待者也。若夫乘天地之正，而御六气之辩，以游无穷者，彼且恶乎待哉？故曰：至人无己，神人无功，圣人无名。::|高中文言文|寓言|故事|自由|
宋代::苏轼::夜饮东坡醒复醉，归来仿佛三更。家童鼻息已雷鸣。敲门都不应，倚杖听江声。 长恨此身非我有，何时忘却营营。夜阑风静縠纹平。小舟从此逝，江海寄余生。::|宋词三百首|饮酒|抒怀|旷达|
唐代::骆宾王::鹅，鹅，鹅，曲项向天歌。白毛浮绿水，红掌拨清波。::|咏物|早教|小学生必背古诗70首|小学生必背古诗80首|
宋代::苏轼::似花还似非花，也无人惜从教坠。抛家傍路，思量却是，无情有思。萦损柔肠，困酣娇眼，欲开还闭。梦随风万里，寻郎去处，又还被、莺呼起。不恨此花飞尽，恨西园、落红难缀。晓来雨过，遗踪何在？一池萍碎。春色三分，二分尘土，一分流水。细看来，不是杨花，点点是离人泪。::|宋词三百首|宋词精选|柳树|婉约|咏物|
唐代::杜甫::江上被花恼不彻，无处告诉只颠狂。走觅南邻爱酒伴，经旬出饮独空床。稠花乱蕊畏江滨，行步欹危实怕春。(畏 一作：裹）诗酒尚堪驱使在，未须料理白头人。江深竹静两三家，多事红花映白花。报答春光知有处，应须美酒送生涯。东望少城花满烟，百花高楼更可怜。谁能载酒开金盏，唤取佳人舞绣筵。黄师塔前江水东，春光懒困倚微风。桃花一簇开无主，可爱深红爱浅红？黄四娘家花满蹊，千朵万朵压枝低。留连戏蝶时时舞，自在娇莺恰恰啼。不是爱花即欲死，只恐花尽老相催。繁枝容易纷纷落，嫩蕊商量细细开。::|春天|写花|写景|喜悦|
唐代::杜甫::江碧鸟逾白，山青花欲燃。今春看又过，何日是归年？::|写景|思乡|
唐代::李白::昨日登高罢，今朝更举觞。菊花何太苦，遭此两重阳？::|重阳节|菊花|抒情|
先秦::屈原::操吴戈兮被犀甲，车错毂兮短兵接。旌蔽日兮敌若云，矢交坠兮士争先。凌余阵兮躐余行，左骖殪兮右刃伤。霾两轮兮絷四马，援玉枹兮击鸣鼓。天时怼兮威灵怒，严杀尽兮弃原野。出不入兮往不反，平原忽兮路超远。带长剑兮挟秦弓，首身离兮心不惩。诚既勇兮又以武，终刚强兮不可凌。身既死兮神以灵，魂魄毅兮为鬼雄。::|悼亡|赞颂|爱国|忧国忧民|
宋代::姜夔::淳熙丙申至日，予过维扬。夜雪初霁，荠麦弥望。入其城，则四顾萧条，寒水自碧，暮色渐起，戍角悲吟。予怀怆然，感慨今昔，因自度此曲。千岩老人以为有“黍离”之悲也。淮左名都，竹西佳处，解鞍少驻初程。过春风十里。尽荠麦青青。自胡马窥江去后，废池乔木，犹厌言兵。渐黄昏，清角吹寒。都在空城。 杜郎俊赏，算而今、重到须惊。纵豆蔻词工，青楼梦好，难赋深情。二十四桥仍在，波心荡、冷月无声。念桥边红药，年年知为谁生。 ::|宋词三百首|写景|抒情|
南北朝::刘义庆::陈元方年十一时，候袁公。袁公问曰：“贤家君在太丘，远近称之，何所履行？”元方曰：“老父在太丘，强者绥之以德，弱者抚之以仁，恣其所安，久而益敬。”袁公曰：“孤往者尝为邺令，正行此事。不知卿家君法孤，孤法卿父？”元方曰：“周公、孔子异世而出，周旋动静，万里如一。周公不师孔子，孔子亦不师周公。”::|小学文言文|生活|写人|寓理|
唐代::白居易::绿蚁新醅酒，红泥小火炉。晚来天欲雪，能饮一杯无？::|唐诗三百首|饮酒|生活|友情|
魏晋::曹丕::秋风萧瑟天气凉，草木摇落露为霜，群燕辞归鹄南翔。(鹄南翔 一作 雁南翔）念君客游思断肠，慊慊思归恋故乡，君何淹留寄他方？贱妾茕茕守空房，忧来思君不敢忘，不觉泪下沾衣裳。援琴鸣弦发清商，短歌微吟不能长。明月皎皎照我床，星汉西流夜未央。牵牛织女遥相望，尔独何辜限河梁。::|古诗三百首|乐府|秋天|女子|怀人|最美|思念|
唐代::李白::云想衣裳花想容，春风拂槛露华浓。 若非群玉山头见，会向瑶台月下逢。::|唐诗三百首|乐府|赞美|女子|优美|
唐代::王维::山中相送罢，日暮掩柴扉。春草明年绿，王孙归不归？::|唐诗三百首|送别|离别|友情|
宋代::陆游::早岁那知世事艰，中原北望气如山。楼船夜雪瓜洲渡，铁马秋风大散关。塞上长城空自许，镜中衰鬓已先斑。出师一表真名世，千载谁堪伯仲间！::|古诗三百首|爱国|忆旧|
宋代::文天祥::乾坤空落落，岁月去堂堂；末路惊风雨，穷边饱雪霜。命随年欲尽，身与世俱忘；无复屠苏梦，挑灯夜未央。::|节日|春节|
元代::王冕::冰雪林中著此身，不同桃李混芳尘。忽然一夜清香发，散作乾坤万里春。::|咏物|梅花|言志|
两汉::刘向::叶公子高好龙，钩以写龙，凿以写龙，屋室雕文以写龙。于是天龙闻而下之，窥头于牖，施尾于堂。 叶公见之，弃而还走，失其魂魄，五色无主。是叶公非好龙也，好夫似龙而非龙者也。 ::|小学文言文|寓言|故事|哲理|
近现代::谭嗣同::望门投止思张俭，忍死须臾待杜根。我自横刀向天笑，去留肝胆两昆仑。望门投趾怜张俭，直谏陈书愧杜根。手掷欧刀仰天笑，留将公罪后人论。::|古诗三百首|爱国|悲壮|早教|猖狂|
清代::蒲松龄::其一有屠人货肉归，日已暮，欻一狼来，瞰担上肉，似甚垂涎，随尾行数里。屠惧，示之以刃，少却；及走，又从之。屠无计，思狼所欲者肉，不如姑悬诸树而早取之。遂钩肉，翘足挂树间，示以空担。狼乃止。屠归。昧爽，往取肉，遥望树上悬巨物，似人缢死状。大骇，逡巡近视之，则死狼也。仰首细审，见狼口中含肉，钩刺狼腭，如鱼吞饵。时狼皮价昂，直十余金，屠小裕焉。缘木求鱼，狼则罹之，是可笑也。其二一屠晚归，担中肉尽，止有剩骨。途中两狼，缀行甚远。屠惧，投以骨。一狼得骨止，一狼仍从。复投之，后狼止而前狼又至。骨已尽矣，而两狼之并驱如故。屠大窘，恐前后受其敌。顾野有麦场，场主积薪其中，苫蔽成丘。屠乃奔倚其下，弛担持刀。狼不敢前，眈眈相向。少时，一狼径去，其一犬坐于前。久之，目似瞑，意暇甚。屠暴起，以刀劈狼首，又数刀毙之。方欲行，转视积薪后，一狼洞其中，意将隧入以攻其后也。身已半入，止露尻尾。屠自后断其股，亦毙之。乃悟前狼假寐，盖以诱敌。狼亦黠矣，而顷刻两毙，禽兽之变诈几何哉？止增笑耳。其三一屠暮行，为狼所逼。道旁有夜耕所遗行室，奔入伏焉。狼自苫中探爪入。屠急捉之，令不可去。但思无计可以死之。惟有小刀不盈寸，遂割破狼爪下皮，以吹豕之法吹之。极力吹移时，觉狼不甚动，方缚以带。出视，则狼胀如牛，股直不能屈，口张不得合。遂负之以归。非屠，乌能作此谋也！三事皆出于屠；则屠人之残爆，杀狼亦可用也。 ::|初中文言文|写狼|哲理|寓言|故事|
唐代::白居易::已讶衾枕冷，复见窗户明。夜深知雪重，时闻折竹声。::|冬天|写雪|
宋代::晏几道::梦后楼台高锁，酒醒帘幕低垂。去年春恨却来时。落花人独立，微雨燕双飞。 记得小蘋初见，两重心字罗衣。琵琶弦上说相思。当时明月在，曾照彩云归。::|宋词三百首|宋词精选|婉约|怀念|歌女|恋情|
宋代::陆游::归志宁无五亩园，读书本意在元元。灯前目力虽非昔，犹课蝇头二万言。::|读书|忧国忧民|
先秦::墨子及弟子::公输盘为楚造云梯之械，成，将以攻宋。子墨子闻之，起于鲁，行十日十夜，而至于郢，见公输盘。公输盘曰：“夫子何命焉为？”子墨子曰：“北方有侮臣者，愿借子杀之。”公输盘不说。子墨子曰：“请献十金。”公输盘曰：“吾义固不杀人。”子墨子起，再拜，曰：“请说之。吾从北方闻子为梯，将以攻宋。宋何罪之有？荆国有余于地，而不足于民，杀所不足而争所有余，不可谓智；宋无罪而攻之，不可谓仁；知而不争，不可谓忠。争而不得，不可谓强。义不杀少而杀众，不可谓知类。”公输盘服。子墨子曰：“然胡不已乎？”公输盘曰：“不可，吾既已言之王矣。”子墨子曰：“胡不见我于王？”公输盘曰：“诺。”子墨子见王，曰：“今有人于此，舍其文轩，邻有敝舆而欲窃之；舍其锦绣，邻有短褐而欲窃之；舍其粱肉，邻有糠糟而欲窃之——此为何若人？”王曰：“必为有窃疾矣。”子墨子曰：“荆之地方五千里，宋之地方五百里，此犹文轩之与敝舆也。荆有云梦，犀兕麋鹿满之，江汉之鱼鳖鼋鼍为天下富，宋所谓无雉兔鲋鱼者也，此犹粱肉之与糠糟也。荆有长松文梓楩楠豫章，宋无长木，此犹锦绣之与短褐也。臣以王吏之攻宋也，为与此同类。”王曰：“善哉！虽然，公输盘为我为云梯，必取宋。”于是见公输盘。子墨子解带为城，以牒为械，公输盘九设攻城之机变，子墨子九距之。公输盘之攻械尽，子墨子之守圉有余。公输盘诎，而曰：“吾知所以距子矣，吾不言。”子墨子亦曰：“吾知子之所以距我，吾不言。”楚王问其故。子墨子曰：“公输子之意不过欲杀臣。杀臣，宋莫能守，乃可攻也。然臣之弟子禽滑厘等三百人，已持臣守圉之器，在宋城上而待楚寇矣。虽杀臣，不能绝也。”楚王曰：“善哉。吾请无攻宋矣。”子墨子归，过宋。天雨，庇其闾中，守闾者不内也。故曰：治于神者，众人不知其功。争于明者，众人知之。::|初中文言文|对话|写人|故事|
元代::徐再思::平生不会相思，才会相思，便害相思。身似浮云，心如飞絮，气若游丝。空一缕余香在此，盼千金游子何之。证候来时，正是何时？灯半昏时，月半明时。::|少女|相思|爱情|
唐代::林杰::七夕今宵看碧霄，牵牛织女渡河桥。 家家乞巧望秋月，穿尽红丝几万条。::|小学古诗|七夕节|
唐代::刘长卿::乡心新岁切，天畔独潸然。老至居人下，春归在客先。岭猿同旦暮，江柳共风烟。已似长沙傅，从今又几年。::|唐诗三百首|春节|思乡|
唐代::王维::中岁颇好道，晚家南山陲。兴来每独往，胜事空自知。行到水穷处，坐看云起时。偶然值林叟，谈笑无还期。::|唐诗三百首|田园|写人|抒情|优美|写景|
唐代::温庭筠::小山重叠金明灭，鬓云欲度香腮雪。懒起画蛾眉，弄妆梳洗迟。照花前后镜，花面交相映。新帖绣罗襦，双双金鹧鸪。::|宋词三百首|婉约|女子|闺怨|最美|
唐代::虞世南::垂緌饮清露，流响出疏桐。居高声自远，非是藉秋风。::|咏物|寓理|
唐代::佚名::劝君莫惜金缕衣，劝君惜取少年时。花开堪折直须折，莫待无花空折枝。::|唐诗三百首|励志|惜时|早教|
唐代::白居易::乌啼鹊噪昏乔木，清明寒食谁家哭。风吹旷野纸钱飞，古墓垒垒春草绿。棠梨花映白杨树，尽是死生别离处。冥冥重泉哭不闻，萧萧暮雨人归去。::|寒食节|思乡|
宋代::苏轼::昨夜霜风。先入梧桐。浑无处、回避衰容。问公何事，不语书空。但一回醉，一回病，一回慵；朝来庭下，光阴如箭，似无言、有意伤侬。都将万事，付与千钟。任酒花白，眼花乱，烛花红。::|秋天|感叹|生活|
宋代::欧阳修::百啭千声随意移，山花红紫树高低。始知锁向金笼听，不及林间自在啼。::|古诗三百首|写鸟|寓人|早教|
唐代::李白::箫声咽，秦娥梦断秦楼月。秦楼月，年年柳色，灞陵伤别。乐游原上清秋节，咸阳古道音尘绝。音尘绝，西风残照，汉家陵阙。::|宋词三百首|豪放|女子|思念|忧愁|离情|
魏晋::刘桢::亭亭山上松，瑟瑟谷中风。风声一何盛，松枝一何劲。冰霜正惨凄，终岁常端正。岂不罹凝寒，松柏有本性。::|古诗三百首|初中古诗|咏物|松树|言志|
两汉::贾谊::上篇秦孝公据崤函之固，拥雍州之地，君臣固守以窥周室，有席卷天下，包举宇内，囊括四海之意，并吞八荒之心。当是时也，商君佐之，内立法度，务耕织，修守战之具；外连衡而斗诸侯。于是秦人拱手而取西河之外。孝公既没，惠文、武、昭襄蒙故业，因遗策，南取汉中，西举巴、蜀，东割膏腴之地，北收要害之郡。诸侯恐惧，会盟而谋弱秦，不爱珍器重宝肥饶之地，以致天下之士，合从缔交，相与为一。当此之时，齐有孟尝，赵有平原，楚有春申，魏有信陵。此四君者，皆明智而忠信，宽厚而爱人，尊贤而重士，约从离衡，兼韩、魏、燕、楚、齐、赵、宋、卫、中山之众。于是六国之士，有宁越、徐尚、苏秦、杜赫之属为之谋，齐明、周最、陈轸、召滑、楼缓、翟景、苏厉、乐毅之徒通其意，吴起、孙膑、带佗、倪良、王廖、田忌、廉颇、赵奢之伦制其兵。尝以十倍之地，百万之众，叩关而攻秦。秦人开关延敌，九国之师，逡巡而不敢进。秦无亡矢遗镞之费，而天下诸侯已困矣。于是从散约败，争割地而赂秦。秦有余力而制其弊，追亡逐北，伏尸百万，流血漂橹。因利乘便，宰割天下，分裂山河。强国请服，弱国入朝。延及孝文王、庄襄王，享国之日浅，国家无事。及至始皇，奋六世之余烈，振长策而御宇内，吞二周而亡诸侯，履至尊而制六合，执敲扑而鞭笞天下，威振四海。南取百越之地，以为桂林、象郡；百越之君，俯首系颈，委命下吏。乃使蒙恬北筑长城而守藩篱，却匈奴七百余里。胡人不敢南下而牧马，士不敢弯弓而报怨。于是废先王之道，焚百家之言，以愚黔首；隳名城，杀豪杰，收天下之兵，聚之咸阳，销锋镝，铸以为金人十二，以弱天下之民。然后践华为城，因河为池，据亿丈之城，临不测之渊，以为固。良将劲弩守要害之处，信臣精卒陈利兵而谁何。天下已定，始皇之心，自以为关中之固，金城千里，子孙帝王万世之业也。始皇既没，余威震于殊俗。然陈涉瓮牖绳枢之子，氓隶之人，而迁徙之徒也；才能不及中人，非有仲尼、墨翟之贤，陶朱、猗顿之富；蹑足行伍之间，而倔起阡陌之中，率疲弊之卒，将数百之众，转而攻秦，斩木为兵，揭竿为旗，天下云集响应，赢粮而景从。山东豪俊遂并起而亡秦族矣。且夫天下非小弱也，雍州之地，崤函之固，自若也。陈涉之位，非尊于齐、楚、燕、赵、韩、魏、宋、卫、中山之君也；锄耰棘矜，非铦于钩戟长铩也；谪戍之众，非抗于九国之师也；深谋远虑，行军用兵之道，非及向时之士也。然而成败异变，功业相反，何也?试使山东之国与陈涉度长絜大，比权量力，则不可同年而语矣。然秦以区区之地，致万乘之势，序八州而朝同列，百有余年矣；然后以六合为家，崤函为宫；一夫作难而七庙隳，身死人手，为天下笑者，何也？仁义不施而攻守之势异也。中篇秦灭周祀，并海内，兼诸侯，南面称帝，以养四海。天下之士，斐然向风。若是，何也？曰：近古之无王者久矣。周室卑微，五霸既灭，令不行于天下。是以诸侯力政，强凌弱，众暴寡，兵革不休，士民罢弊。今秦南面而王天下，是上有天子也。既元元之民冀得安其性命，莫不虚心而仰上。当此之时，专威定功，安危之本，在于此矣。秦王怀贪鄙之心，行自奋之智，不信功臣，不亲士民，废王道而立私爱，焚文书而酷刑法，先诈力而后仁义，以暴虐为天下始。夫兼并者高诈力，安危者贵顺权，此言取与守不同术也。秦离战国而王天下，其道不易，其政不改，是其所以取之守之者无异也。孤独而有之，故其亡可立而待也。借使秦王论上世之事，并殷、周之迹，以制御其政，后虽有淫骄之主，犹未有倾危之患也。故三王之建天下，名号显美，功业长久。今秦二世立，天下莫不引领而观其政。夫寒者利裋褐，而饥者甘糟糠。天下嚣嚣，新主之资也。此言劳民之易为仁也。向使二世有庸主之行而任忠贤，臣主一心而忧海内之患，缟素而正先帝之过；裂地分民以封功臣之后，建国立君以礼天下；虚囹圄而免刑戮，去收孥污秽之罪，使各反其乡里；发仓廪，散财币，以振孤独穷困之士；轻赋少事，以佐百姓之急；约法省刑，以持其后，使天下之人皆得自新，更节修行，各慎其身；塞万民之望，而以盛德与天下，天下息矣。即四海之内皆欢然各自安乐其处，惟恐有变。虽有狡害之民，无离上之心，则不轨之臣无以饰其智，而暴乱之奸弭矣。二世不行此术，而重以无道：坏宗庙与民，更始作阿房之宫；繁刑严诛，吏治刻深；赏罚不当，赋敛无度。天下多事，吏不能纪；百姓困穷，而主不收恤。然后奸伪并起，而上下相遁；蒙罪者众，刑戮相望于道，而天下苦之。自群卿以下至于众庶，人怀自危之心，亲处穷苦之实，咸不安其位，故易动也。是以陈涉不用汤、武之贤，不借公侯之尊，奋臂于大泽，而天下响应者，其民危也。故先王者，见终始不变，知存亡之由。是以牧民之道，务在安之而已矣。下虽有逆行之臣，必无响应之助。故曰：“安民可与为义，而危民易与为非”，此之谓也。贵为天子，富有四海，身在于戮者，正之非也。是二世之过也。下篇秦兼诸侯山东三十余郡，脩津关，据险塞，缮甲兵而守之。然陈涉率散乱之众数百，奋臂大呼，不用弓戟之兵，鉏耰白梃，望屋而食，横行天下。秦人阻险不守，关梁不闭，长戟不刺，强弩不射。楚师深入，战于鸿门，曾无藩篱之难。于是山东诸侯并起，豪俊相立。秦使章邯将而东征，章邯因其三军之众，要市于外，以谋其上。群臣之不相信，可见于此矣。子婴立，遂不悟。借使子婴有庸主之材而仅得中佐，山东虽乱，三秦之地可全而有，宗庙之祀宜未绝也。秦地被山带河以为固，四塞之国也。自缪公以来至于秦王二十余君，常为诸侯雄。此岂世贤哉？其势居然也。且天下尝同心并力攻秦矣，然困于险阻而不能进者，岂勇力智慧不足哉？形不利、势不便也。秦虽小邑，伐并大城，得阨塞而守之。诸侯起于匹夫，以利会，非有素王之行也。其交未亲，其民未附，名曰亡秦，其实利之也。彼见秦阻之难犯，必退师。案土息民以待其弊，收弱扶罢以令大国之君，不患不得意于海内。贵为天子，富有四海，而身为禽者，救败非也。秦王足己而不问，遂过而不变。二世受之，因而不改，暴虐以重祸。子婴孤立无亲，危弱无辅。三主之惑，终身不悟，亡不亦宜乎？当此时也，也非无深谋远虑知化之士也，然所以不敢尽忠指过者，秦俗多忌讳之禁也，——忠言未卒于口而身糜没矣。故使天下之士倾耳而听，重足而立，阖口而不言。是以三主失道，而忠臣不谏，智士不谋也。天下已乱，奸不上闻，岂不悲哉！先王知壅蔽之伤国也，故置公卿、大夫、士，以饰法设刑而天下治。其强也，禁暴诛乱而天下服；其弱也，王霸征而诸侯从；其削也，内守外附而社稷存。故秦之盛也，繁法严刑而天下震；及其衰也，百姓怨而海内叛矣。故周王序得其道，千余载不绝；秦本末并失，故不能长。由是观之，安危之统相去远矣。鄙谚曰：“前事之不忘，后事之师也。”是以君子为国，观之上古，验之当世，参之人事，察盛衰之理，审权势之宜，去就有序，变化因时，故旷日长久而社稷安矣。::|高中文言文|古文观止|议论|
唐代::白居易::花非花，雾非雾。夜半来，天明去。来如春梦几多时？去似朝云无觅处。::|宋词三百首|人生|感悟|
清代::纳兰性德::一生一代一双人，争教两处销魂。相思相望不相亲，天为谁春。浆向蓝桥易乞，药成碧海难奔。若容相访饮牛津，相对忘贫。::|典故|伤怀|相思|最美|
宋代::梅尧臣::适与野情惬，千山高复低。好峰随处改，幽径独行迷。霜落熊升树，林空鹿饮溪。人家在何许？云外一声鸡。::|古诗三百首|初中古诗|登山|写景|抒怀|
两汉::刘向 编::秦将王翦破赵，虏赵王，尽收其地，进兵北略地，至燕南界。太子丹恐惧，乃请荆卿曰：“秦兵旦暮渡易水，则虽欲长侍足下，岂可得哉？”荆卿曰：“微太子言，臣愿得谒之。今行而无信，则秦未可亲也。夫今樊将军，秦王购之金千斤，邑万家。诚能得樊将军首，与燕督亢之地图，献秦王，秦王必说见臣，臣乃得有以报太子。”太子曰：“樊将军以穷困来归丹，丹不忍以己之私，而伤长者之意，愿足下更虑之！”荆轲知太子不忍，乃遂私见樊於期，曰：“秦之遇将军，可谓深矣。父母宗族，皆为戮没。今闻购樊将军之首，金千斤，邑万家，将奈何？”樊将军仰天太息流涕曰：“吾每念，常痛于骨髓，顾计不知所出耳！”轲曰：“今有一言，可以解燕国之患，而报将军之仇者，何如？”於期乃前曰：“为之奈何？”荆轲曰：“愿得将军之首以献秦，秦王必喜而善见臣。臣左手把其袖，而右手揕其胸，然则将军之仇报，而燕国见陵之耻除矣。将军岂有意乎？”樊於期偏袒扼腕而进曰：“此臣之日夜切齿拊心也，乃今得闻教！”遂自刎。太子闻之，驰往，伏尸而哭，极哀。既已，不可奈何，乃遂盛樊於期之首，函封之。 于是太子预求天下之利匕首，得赵人徐夫人之匕首，取之百金，使工以药 淬之。以试人，血濡缕,人无不立死者。乃为装遣荆轲。燕国有勇士秦武阳，年十二，杀人，人不敢与忤视。乃令秦武阳为副。荆轲有所待，欲与俱，其人居远未来，而为留待。顷之未发，太子迟之。疑其有改悔，乃复请之曰：“日以尽矣，荆卿岂无意哉？丹请先遣秦武阳！”荆轲怒， 叱太子曰：“今日往而不反者，竖子也！今提一匕首入不测之强秦，仆所以留者，待吾客与俱。今太子迟之，请辞决矣！”遂发。太子及宾客知其事者，皆白衣冠以送之。至易水上，既祖，取道。高渐离击筑，荆轲和而歌，为变徵之声，士皆垂泪涕泣。又前而为歌曰：“风萧萧兮易水寒，壮士一去兮不复还！”复为慷慨羽声，士皆瞋目，发尽上指冠。于是荆轲遂就车而去，终已不顾。既至秦，持千金之资币物，厚遗wèi秦王宠臣中庶子蒙嘉。嘉为先言于秦王曰：“燕王诚振怖大王之威，不敢兴兵以拒大王，愿举国为内臣。比诸侯之列，给贡职如郡县，而得奉守先王之宗庙。恐惧不敢自陈，谨斩樊於期头，及献燕之督亢之地图，函封，燕王拜送于庭，使使以闻大王。唯大王命之。”秦王闻之，大喜。乃朝服，设九宾，见燕使者咸阳宫。荆轲奉樊於期头函，而秦武阳奉地图匣，以次进。至陛下，秦武阳色变振恐，群臣怪之，荆轲顾笑武阳，前为谢曰：“北蛮夷之鄙人，未尝见天子，故振慑，愿大王少假借之，使毕使于前。”秦王谓轲曰：“起，取武阳所持图！”轲既取图奉之， 发图，图穷而匕首见。因左手把秦王之袖，而右手持匕首揕之。未至身，秦王惊，自引而起，绝袖。拔剑，剑长，操其室。时恐急，剑坚，故不可立拔。荆轲逐秦王，秦王还柱而走。群臣惊愕，卒起不意，尽失其度。而秦法，群臣侍殿上者，不得持尺兵；诸郎中执兵，皆陈殿下，非有诏不得上。方急时，不及召下兵，以故荆轲逐秦王，而卒惶急无以击轲，而乃以手共搏之。是时，侍医夏无且以其所奉药囊提轲。秦王方还柱走，卒惶急不知所为。左右乃曰：“王负剑！王负剑！”遂拔以击荆轲，断其左股。荆轲废，乃引其匕首提秦王，不中，中柱。秦王复击轲，被八创。轲自知事不就，倚柱而笑，箕踞以骂曰：“事所以不成者，乃欲以生劫之，必得约契以报太子也。”左右既前，斩荆轲。秦王目眩良久。::|高中文言文|历史|故事|
唐代::韩愈::一封朝奏九重天，夕贬潮州路八千。欲为圣明除弊事，肯将衰朽惜残年！云横秦岭家何在？雪拥蓝关马不前。知汝远来应有意，好收吾骨瘴江边。（版本一）一封朝奏九重天，夕贬潮阳路八千。本为圣朝除弊政，敢将衰朽惜残年。云横秦岭家何在？雪拥蓝关马不前。知汝远来应有意，好收吾骨瘴江边。（版本二）::|初中古诗|叙事|写景|抒情|
两汉::乐府诗集::日出东南隅，照我秦氏楼。秦氏有好女，自名为罗敷。罗敷喜蚕桑，采桑城南隅。青丝为笼系，桂枝为笼钩。头上倭堕髻，耳中明月珠。缃绮为下裙，紫绮为上襦。行者见罗敷，下担捋髭须。少年见罗敷，脱帽著帩头。耕者忘其犁，锄者忘其锄。来归相怨怒，但坐观罗敷。使君从南来，五马立踟蹰。使君遣吏往，问是谁家姝？“秦氏有好女，自名为罗敷。”“罗敷年几何？”“二十尚不足，十五颇有余”。使君谢罗敷：“宁可共载不？罗敷前致辞：“使君一何愚！使君自有妇，罗敷自有夫！”“东方千余骑，夫婿居上头。何用识夫婿？白马从骊驹，青丝系马尾，黄金络马头；腰中鹿卢剑，可值千万余。十五府小吏，二十朝大夫，三十侍中郎，四十专城居。为人洁白皙，鬑鬑颇有须。盈盈公府步，冉冉府中趋。坐中数千人，皆言夫婿殊。”::|写人|乐歌|
唐代::杜甫::今夜鄜州月，闺中只独看。遥怜小儿女，未解忆长安。 香雾云鬟湿，清辉玉臂寒。何时倚虚幌，双照泪痕干。::|唐诗三百首|高中古诗|月亮|思念|女子|
五代::李煜::别来春半，触目柔肠断。砌下落梅如雪乱，拂了一身还满。雁来音信无凭，路遥归梦难成。离恨恰如春草，更行更远还生。::|宋词三百首|春天|写景|思乡|
宋代::陈与义::洞庭之东江水西，帘旌不动夕阳迟。登临吴蜀横分地，徙倚湖山欲暮时。万里来游还望远，三年多难更凭危。白头吊古风霜里，老木沧波无限悲。天入平湖晴不风，夕帆和雁正浮空。楼头客子杪秋后，日落君山元气中。北望可堪回白首，南游聊得看丹枫。翰林物色分留少，诗到巴陵还未工。::|登楼|写景|抒怀|感慨|
唐代::贾岛::松下问童子，言师采药去。只在此山中，云深不知处。::|唐诗三百首|寻访|写人|小学生必背古诗70首|小学生必背古诗80首|
五代::李煜::四十年来家国，三千里地山河。凤阁龙楼连霄汉，玉树琼枝作烟萝，几曾识干戈？一旦归为臣虏，沈腰潘鬓消磨。最是仓皇辞庙日，教坊犹奏别离歌，垂泪对宫娥。::|宋词三百首|豪放|典故|留恋|感伤|
唐代::王建::中庭地白树栖鸦，冷露无声湿桂花。今夜月明人尽望，不知秋思落谁家。::|中秋节|月亮|思乡|
宋代::陆游::世味年来薄似纱，谁令骑马客京华。小楼一夜听春雨，深巷明朝卖杏花。矮纸斜行闲作草，晴窗细乳戏分茶。素衣莫起风尘叹，犹及清明可到家。::|古诗三百首|春天|写雨|忧愁|优美|
五代::李煜::樱桃落尽春归去，蝶翻金粉双飞。子规啼月小楼西，玉钩罗幕，惆怅暮烟垂。别巷寂寥人散后，望残烟草低迷。炉香闲袅凤凰儿，空持罗带，回首恨依依。::|爱国|忧国忧民|
唐代::温庭筠::一尺深红胜曲尘，天生旧物不如新。合欢桃核终堪恨，里许元来别有人。井底点灯深烛伊，共郎长行莫围棋。玲珑骰子安红豆，入骨相思知不知。 ::|思念|爱情|
先秦::佚名::采采卷耳，不盈顷筐。嗟我怀人，寘彼周行。陟彼崔嵬，我马虺隤。我姑酌彼金罍，维以不永怀。陟彼高冈，我马玄黄。我姑酌彼兕觥，维以不永伤。陟彼砠矣，我马瘏矣，我仆痡矣，云何吁矣。::|诗经|怀人|思念|
唐代::王昌龄::秦时明月汉时关，万里长征人未还。但使龙城飞将在，不教胡马度阴山。骝马新跨白玉鞍，战罢沙场月色寒。城头铁鼓声犹振，匣里金刀血未干。::|边塞|写景|叙事|战争|抒情|组诗|
宋代::李清照::蹴罢秋千，起来慵整纤纤手。露浓花瘦，薄汗轻衣透。见客入来，袜刬金钗溜。和羞走，倚门回首，却把青梅嗅。::|宋词三百首|宋词精选|少女|
五代::李煜::风回小院庭芜绿，柳眼春相续。凭阑半日独无言，依旧竹声新月似当年。笙歌未散尊罍在，池面冰初解。烛明香暗画堂深，满鬓青霜残雪思难任。::|宋词三百首|春天|写景|怀旧|
唐代::李白::危楼高百尺，手可摘星辰。不敢高声语，恐惊天上人。::|纪游|写景|早教|优美|
唐代::王维::风劲角弓鸣，将军猎渭城。草枯鹰眼疾，雪尽马蹄轻。忽过新丰市，还归细柳营。回看射雕处，千里暮云平。::|冬天|狩猎|军旅|
唐代::杜甫::花近高楼伤客心，万方多难此登临。锦江春色来天地，玉垒浮云变古今。北极朝廷终不改，西山寇盗莫相侵。可怜后主还祠庙，日暮聊为《梁甫吟》。::|唐诗三百首|初中古诗|高中古诗|写景|怀古|感时|忧国忧民|
唐代::黄巢::待到秋来九月八，我花开后百花杀。冲天香阵透长安，满城尽带黄金甲。::|咏物|菊花|品格|抱负|
两汉::佚名::行行重行行，与君生别离。相去万余里，各在天一涯。道路阻且长，会面安可知？胡马依北风，越鸟巢南枝。相去日已远，衣带日已缓。浮云蔽白日，游子不顾返。思君令人老，岁月忽已晚。弃捐勿复道，努力加餐饭。::|古诗三百首|古诗十九首|女子|离别|相思|最美|
唐代::宋之问::岭外音书断，经冬复历春。近乡情更怯，不敢问来人。::|唐诗三百首|渡江|思乡|
唐代::白居易::昔年八月十五夜，曲江池畔杏园边。今年八月十五夜，湓浦沙头水馆前。西北望乡何处是，东南见月几回圆。昨风一吹无人会，今夜清光似往年。::|中秋节|贬谪|孤独|思乡|
宋代::苏轼::一别都门三改火，天涯踏尽红尘。依然一笑作春温。无波真古井，有节是秋筠。惆怅孤帆连夜发，送行淡月微云。尊前不用翠眉颦。人生如逆旅，我亦是行人。::|豪放|送别|友情|慰勉|
唐代::崔液::玉漏银壶且莫催，铁关金锁彻明开。谁家见月能闲坐？何处闻灯不看来？::|节日|元宵节|
宋代::范成大::昼出耘田夜绩麻，村庄儿女各当家。童孙未解供耕织，也傍桑阴学种瓜。::|古诗三百首|小学古诗|农村|夏天|生活|小学生必背古诗70首|
唐代::杜甫::人生不相见，动如参与商。今夕复何夕，共此灯烛光。少壮能几时，鬓发各已苍。访旧半为鬼，惊呼热中肠。焉知二十载，重上君子堂。昔别君未婚，儿女忽成行。怡然敬父执，问我来何方。问答未及已，儿女罗酒浆。夜雨剪春韭，新炊间黄粱。主称会面难，一举累十觞。十觞亦不醉，感子故意长。明日隔山岳，世事两茫茫。::|唐诗三百首|人生|友情|时光|
宋代::苏轼::东风袅袅泛崇光，香雾空蒙月转廊。只恐夜深花睡去，故烧高烛照红妆。::|古诗三百首|初中古诗|赏花|
唐代::贺知章::少小离家老大回，乡音无改鬓毛衰。儿童相见不相识，笑问客从何处来。离别家乡岁月多，近来人事半消磨。惟有门前镜湖水，春风不改旧时波。::|生活|家乡|思念|岁月|伤感|
宋代::欧阳修::把酒祝东风，且共从容。垂杨紫陌洛城东。总是当时携手处，游遍芳丛。聚散苦匆匆，此恨无穷。今年花胜去年红。可惜明年花更好，知与谁同？::|宋词三百首|惜春|友情|感叹|人生|友情|
宋代::岳飞::昨夜寒蛩不住鸣。惊回千里梦，已三更。起来独自绕阶行。人悄悄，帘外月胧明。白首为功名。旧山松竹老，阻归程。欲将心事付瑶琴。知音少，弦断有谁听。::|宋词三百首|宋词精选|豪放|壮志难酬|
唐代::岑参::君不见走马川行雪海边，平沙莽莽黄入天。 轮台九月风夜吼，一川碎石大如斗，随风满地石乱走。 匈奴草黄马正肥，金山西见烟尘飞，汉家大将西出师。 将军金甲夜不脱，半夜军行戈相拨，风头如刀面如割。 马毛带雪汗气蒸，五花连钱旋作冰，幕中草檄砚水凝。 虏骑闻之应胆慑，料知短兵不敢接，车师西门伫献捷。::|唐诗三百首|初中古诗|边塞|军旅|送别|写风|赞美|
唐代::刘长卿::苍苍竹林寺，杳杳钟声晚。荷笠带斜阳，青山独归远。::|唐诗三百首|初中古诗|送别|即景抒情|山水|
两汉::刘向::邹孟轲母，号孟母。其舍近墓。孟子之少时，嬉游为墓间之事。孟母曰：“此非吾所以居处子。”乃去，舍市旁。其嬉游为贾人炫卖之事。孟母又曰：“此非吾所以处吾子也。”复徙居学宫之旁。其嬉游乃设俎豆，揖让进退。孟母曰：“真可以处居子矣。”遂居。及孟子长，学六艺，卒成大儒之名。君子谓孟母善以渐化。::|小学文言文|教育|故事|寓理|
先秦::佚名::宋人有闵其苗之不长而揠之者，芒芒然归，谓其人曰：“今日病矣！予助苗长矣！”其子趋而往视之，苗则槁矣。天下之不助苗长者寡矣。以为无益而舍之者，不耘苗者也；助之长者，揠苗者也，非徒无益，而又害之。::|小学文言文|寓言|故事|哲理|
宋代::王安石::褒禅山亦谓之华山，唐浮图慧褒始舍于其址，而卒葬之；以故其后名之曰“褒禅”。今所谓慧空禅院者，褒之庐冢也。距其院东五里，所谓华山洞者，以其乃华山之阳名之也。距洞百余步，有碑仆道，其文漫灭，独其为文犹可识曰“花山”。今言“华”如“华实”之“华”者，盖音谬也。其下平旷，有泉侧出，而记游者甚众，所谓前洞也。由山以上五六里，有穴窈然，入之甚寒，问其深，则其好游者不能穷也，谓之后洞。余与四人拥火以入，入之愈深，其进愈难，而其见愈奇。有怠而欲出者，曰：“不出，火且尽。”遂与之俱出。盖余所至，比好游者尚不能十一，然视其左右，来而记之者已少。盖其又深，则其至又加少矣。方是时，余之力尚足以入，火尚足以明也。既其出，则或咎其欲出者，而余亦悔其随之，而不得极夫游之乐也。于是余有叹焉。古人之观于天地、山川、草木、虫鱼、鸟兽，往往有得，以其求思之深而无不在也。夫夷以近，则游者众；险以远，则至者少。而世之奇伟、瑰怪，非常之观，常在于险远，而人之所罕至焉，故非有志者不能至也。有志矣，不随以止也，然力不足者，亦不能至也。有志与力，而又不随以怠，至于幽暗昏惑而无物以相之，亦不能至也。然力足以至焉，于人为可讥，而在己为有悔；尽吾志也而不能至者，可以无悔矣，其孰能讥之乎？此余之所得也！余于仆碑，又以悲夫古书之不存，后世之谬其传而莫能名者，何可胜道也哉！此所以学者不可以不深思而慎取之也。四人者：庐陵萧君圭君玉，长乐王回深父，余弟安国平父、安上纯父。至和元年七月某日，临川王某记。::|高中文言文|古文观止|纪游|写景|感悟|
唐代::孟浩然::木落雁南度，北风江上寒。我家襄水曲，遥隔楚云端。乡泪客中尽，孤帆天际看。迷津欲有问，平海夕漫漫。::|唐诗三百首|初中古诗|思乡|思归|
宋代::欧阳修::陈康肃公善射，当世无双 ，公亦以此自矜。尝射于家圃，有卖油翁释担而立，睨之，久而不去。见其发矢十中八九，但微颔之。康肃问曰：“汝亦知射乎？吾射不亦精乎？”翁曰：“无他， 但手熟尔。”康肃忿然曰：“尔安敢轻吾射！”翁曰：“以我酌油知之。”乃取一葫芦置于地，以钱覆其口，徐以杓酌油沥之，自钱孔入，而钱不湿。因曰：“我亦无他，惟手熟尔。”康肃笑而遣之。此与庄生所谓解牛斫轮者何异？::|初中文言文|哲理|寓言|故事|
宋代::欧阳修::尊前拟把归期说，欲语春容先惨咽。人生自是有情痴，此恨不关风与月。离歌且莫翻新阕，一曲能教肠寸结。直须看尽洛城花，始共春风容易别。::|宋词精选|离别|离情|惜别|友情|
唐代::李白::夫天地者，万物之逆旅也；光阴者，百代之过客也。而浮生若梦，为欢几何？古人秉烛夜游，良有以也。况阳春召我以烟景，大块假我以文章。会桃花之芳园，序天伦之乐事。群季俊秀，皆为惠连；吾人咏歌，独惭康乐。幽赏未已，高谈转清。开琼筵以坐花，飞羽觞而醉月。不有佳咏，何伸雅怀？如诗不成，罚依金谷酒数。::|古文观止|宴饮|抒怀|序文|
先秦::佚名::静女其姝，俟我于城隅。爱而不见，搔首踟蹰。静女其娈，贻我彤管。彤管有炜，说怿女美。自牧归荑，洵美且异。匪女之为美，美人之贻。::|诗经|爱情|民谣|恋情|
未知::佚名::伯牙善鼓琴，钟子期善听。伯牙鼓琴，志在高山，钟子期曰：“善哉，峨峨兮若泰山！”志在流水，钟子期曰：“善哉，洋洋兮若江河！”伯牙所念，钟子期必得之。子期死，伯牙谓世再无知音，乃破琴绝弦，终身不复鼓。::|小学文言文|音乐|知音|故事|
唐代::张祜::千门开锁万灯明，正月中旬动帝京。三百内人连袖舞，一时天上著词声。::|节日|元宵节|月份|
唐代::李白::金樽清酒斗十千，玉盘珍羞直万钱。停杯投箸不能食，拔剑四顾心茫然。欲渡黄河冰塞川，将登太行雪满山。闲来垂钓碧溪上，忽复乘舟梦日边。行路难！行路难！多歧路，今安在？长风破浪会有时，直挂云帆济沧海。大道如青天，我独不得出。 羞逐长安社中儿，赤鸡白雉赌梨栗。弹剑作歌奏苦声，曳裾王门不称情。淮阴市井笑韩信，汉朝公卿忌贾生。君不见昔时燕家重郭隗，拥篲折节无嫌猜。剧辛乐毅感恩分，输肝剖胆效英才。昭王白骨萦蔓草，谁人更扫黄金台？行路难，归去来！有耳莫洗颍川水，有口莫食首阳蕨。含光混世贵无名，何用孤高比云月？吾观自古贤达人，功成不退皆殒身。子胥既弃吴江上，屈原终投湘水滨。陆机雄才岂自保？李斯税驾苦不早。华亭鹤唳讵可闻？上蔡苍鹰何足道？君不见吴中张翰称达生，秋风忽忆江东行。且乐生前一杯酒，何须身后千载名？ ::|怀才不遇|励志|组诗|
唐代::韦庄::人人尽说江南好，游人只合江南老。春水碧于天，画船听雨眠。垆边人似月，皓腕凝霜雪。未老莫还乡，还乡须断肠。::|宋词三百首|婉约|江南|思乡|羁旅|
宋代::林逋::众芳摇落独暄妍，占尽风情向小园。疏影横斜水清浅，暗香浮动月黄昏。霜禽欲下先偷眼，粉蝶如知合断魂。幸有微吟可相狎，不须檀板共金樽。剪绡零碎点酥乾，向背稀稠画亦难。日薄从甘春至晚，霜深应怯夜来寒。澄鲜只共邻僧惜，冷落犹嫌俗客看。忆着江南旧行路，酒旗斜拂堕吟鞍。::|古诗三百首|咏物|梅花|寓人|品质|
元代::张养浩::骊山四顾，阿房一炬，当时奢侈今何处？只见草萧疏，水萦纡。至今遗恨迷烟树。列国周齐秦汉楚，赢，都变做了土；输，都变做了土。::|初中古诗|怀古|最美|
宋代::辛弃疾::唱彻《阳关》泪未干，功名馀事且加餐。浮天水送无穷树，带雨云埋一半山。今古恨，几千般，只应离合是悲欢？江头未是风波恶，别有人间行路难！::|宋词精选|送别|感伤|
唐代::杜牧::青山隐隐水迢迢，秋尽江南草未凋。二十四桥明月夜，玉人何处教吹箫？::|唐诗三百首|调笑|写景|友情|怀念|优美|
宋代::柳永::黄金榜上，偶失龙头望。明代暂遗贤，如何向。未遂风云便，争不恣狂荡。何须论得丧？才子词人，自是白衣卿相。烟花巷陌，依约丹青屏障。幸有意中人，堪寻访。且恁偎红倚翠，风流事，平生畅。青春都一饷。忍把浮名，换了浅斟低唱！::|宋词三百首|考试|抒怀|豪迈|
宋代::李清照::泪湿罗衣脂粉满，四叠阳关，唱到千千遍。人道山长山又断，萧萧微雨闻孤馆。惜别伤离方寸乱，忘了临行，酒盏深和浅。好把音书凭过雁，东莱不似蓬莱远。::|婉约|离别|亲情|
唐代::张谓::一树寒梅白玉条，迥临村路傍溪桥。不知近水花先发，疑是经冬雪未销。::|咏物|梅花|写景|
宋代::蒋捷::一片春愁待酒浇。江上舟摇，楼上帘招。秋娘渡与泰娘桥，风又飘飘，雨又萧萧。（渡 一作：度。桥 一作：娇）何日归家洗客袍？银字笙调，心字香烧。流光容易把人抛，红了樱桃，绿了芭蕉。::|宋词三百首|婉约|伤春|思归|羁旅|
先秦::佚名::岂曰无衣？与子同袍。王于兴师，修我戈矛。与子同仇！岂曰无衣？与子同泽。王于兴师，修我矛戟。与子偕作！岂曰无衣？与子同裳。王于兴师，修我甲兵。与子偕行！::|诗经|赞美|爱国|
明代::于谦::书卷多情似故人，晨昏忧乐每相亲。眼前直下三千字，胸次全无一点尘。活水源流随处满，东风花柳逐时新。金鞍玉勒寻芳客，未信我庐别有春。::|赞美|读书|
宋代::晏几道::彩袖殷勤捧玉钟，当年拚却醉颜红。舞低杨柳楼心月，歌尽桃花扇底风。从别后，忆相逢，几回魂梦与君同。今宵剩把银釭照，犹恐相逢是梦中。::|宋词三百首|爱情|婉约|恋情|
宋代::程颢::云淡风轻近午天，傍花随柳过前川。时人不识余心乐，将谓偷闲学少年。::|古诗三百首|春天|哲理|思乡|志向|
唐代::王勃::九月九日望乡台，他席他乡送客杯。 人情已厌南中苦，鸿雁那从北地来。::|重阳节|思乡|
宋代::苏轼::楚人悲屈原，千载意未歇。精魂飘何处，父老空哽咽。至今沧江上，投饭救饥渴。遗风成竞渡，哀叫楚山裂。屈原古壮士，就死意甚烈。世俗安得知，眷眷不忍决。南宾旧属楚，山上有遗塔。应是奉佛人，恐子就沦灭。此事虽无凭，此意固已切。古人谁不死，何必较考折。名声实无穷，富贵亦暂热。大夫知此理，所以持死节。::|端午节|风俗|怀古|
清代::蒲松龄::奂山山市，邑八景之一也，然数年恒不一见。孙公子禹年与同人饮楼上，忽见山头有孤塔耸起，高插青冥，相顾惊疑，念近中无此禅院。无何，见宫殿数十所，碧瓦飞甍，始悟为山市。未几，高垣睥睨，连亘六七里，居然城郭矣。中有楼若者，堂若者，坊若者，历历在目，以亿万计。忽大风起，尘气莽莽然，城市依稀而已。既而风定天清，一切乌有，惟危楼一座，直接霄汉。楼五架，窗扉皆洞开；一行有五点明处，楼外天也。层层指数，楼愈高，则明渐少。数至八层，裁如星点。又其上，则黯然缥缈，不可计其层次矣。而楼上人往来屑屑，或凭或立，不一状。逾时，楼渐低，可见其顶；又渐如常楼；又渐如高舍；倏忽如拳如豆，遂不可见。又闻有早行者，见山上人烟市肆，与世无别，故又名“鬼市”云。::|初中文言文|叙事|写景|
唐代::惠能::菩提本无树，明镜亦非台。佛性常清净，何处有尘埃！身是菩提树，心为明镜台。明镜本清净，何处染尘埃！菩提本无树，明镜亦非台。本来无一物，何处惹尘埃！菩提只向心觅，何劳向外求玄？听说依此修行，西方只在目前！::|修行|哲理|
两汉::刘彻::秋风起兮白云飞，草木黄落兮雁南归。兰有秀兮菊有芳，怀佳人兮不能忘。泛楼船兮济汾河，横中流兮扬素波。箫鼓鸣兮发棹歌，欢乐极兮哀情多。少壮几时兮奈老何！::|古诗三百首|秋天|写风|乐府|人生|岁月|
宋代::李清照::暗淡轻黄体性柔，情疏迹远只香留。何须浅碧深红色，自是花中第一流。梅定妒，菊应羞，画阑开处冠中秋。骚人可煞无情思，何事当年不见收。::|宋词精选|咏物|写花|抒怀|猖狂|
明代::于谦::寄语天涯客，轻寒底用愁。春风来不远，只在屋东头。::|春节|思念|
唐代::李贺::大漠沙如雪，燕山月似钩。何当金络脑，快走踏清秋。::|边塞|写景|咏物|写马|战争|早教|优美|志向|
唐代::白居易::江南好，风景旧曾谙；日出江花红胜火，春来江水绿如蓝。能不忆江南？江南忆，最忆是杭州；山寺月中寻桂子，郡亭枕上看潮头。何日更重游！江南忆，其次忆吴宫；吴酒一杯春竹叶，吴娃双舞醉芙蓉。早晚复相逢！::|宋词三百首|怀念|江南|地名|
先秦::佚名::投我以木瓜，报之以琼琚。匪报也，永以为好也！投我以木桃，报之以琼瑶。匪报也，永以为好也！投我以木李，报之以琼玖。匪报也，永以为好也！::|古诗三百首|诗经|感激|
唐代::卢纶::月黑雁飞高，单于夜遁逃。欲将轻骑逐，大雪满弓刀。::|唐诗三百首|边塞|冬天|战争|赞美|将军|小学生必背古诗70首|小学生必背古诗80首|
唐代::苏味道::火树银花合，星桥铁锁开。暗尘随马去，明月逐人来。游伎皆秾李，行歌尽落梅。金吾不禁夜，玉漏莫相催。::|节日|元宵节|
宋代::宋祁::东城渐觉风光好。縠皱波纹迎客棹。绿杨烟外晓寒轻，红杏枝头春意闹。浮生长恨欢娱少。肯爱千金轻一笑。为君持酒劝斜阳，且向花间留晚照。::|宋词三百首|宋词精选|婉约|春游|写景|惜春|
唐代::李白::炉火照天地，红星乱紫烟。赧郎明月夜，歌曲动寒川。::|秋夜|赞美|工人|劳动|早教|小学生必背古诗80首|
宋代::周邦彦::燎沉香，消溽暑。鸟雀呼晴，侵晓窥檐语。叶上初阳干宿雨、水面清圆，一一风荷举。故乡遥，何日去。家住吴门，久作长安旅。五月渔郎相忆否。小楫轻舟，梦入芙蓉浦。::|宋词三百首|高中古诗|婉约|荷花|思乡|最美|乡情|
宋代::文天祥::五月五日午，赠我一枝艾。 故人不可见，新知万里外。丹心照夙昔，鬓发日已改。 我欲从灵均，三湘隔辽海。::|端午节|无奈|壮志|
先秦::佚名::夸父与日逐走，入日；渴，欲得饮，饮于河、渭；河、渭不足，北饮大泽。未至，道渴而死。弃其杖，化为邓林。 ::|初中文言文|神话|故事|
唐代::王之涣::杨柳东风树，青青夹御河。近来攀折苦，应为别离多。::|离别|送别|柳树|
两汉::司马迁::沛公军霸上，未得与项羽相见。沛公左司马曹无伤使人言于项羽曰：“沛公欲王关中，使子婴为相，珍宝尽有之。”项羽大怒曰：“旦日飨士卒，为击破沛公军！”当是时，项羽兵四十万，在新丰鸿门；沛公兵十万，在霸上。范增说项羽曰：“沛公居山东时，贪于财货，好美姬。今入关，财物无所取，妇女无所幸，此其志不在小。吾令人望其气，皆为龙虎，成五彩，此天子气也。急击勿失！”楚左尹项伯者，项羽季父也，素善留侯张良。张良是时从沛公，项伯乃夜驰之沛公军，私见张良，具告以事，欲呼张良与俱去，曰：“毋从俱死也。”张良曰：“臣为韩王送沛公，沛公今事有急，亡去不义，不可不语。”良乃入，具告沛公。沛公大惊，曰：“为之奈何？”张良曰：“谁为大王为此计者？”曰：“鲰生说我曰：‘距关，毋内诸侯，秦地可尽王也。’故听之。”良曰：“料大王士卒足以当项王乎？”沛公默然，曰：“固不如也。且为之奈何？”张良曰：“请往谓项伯，言沛公不敢背项王也。”沛公曰：“君安与项伯有故？”张良曰：“秦时与臣游，项伯杀人，臣活之；今事有急，故幸来告良。”沛公曰：“孰与君少长？”良曰：“长于臣。”沛公曰：“君为我呼入，吾得兄事之。”张良出，要项伯。项伯即入见沛公。沛公奉卮酒为寿，约为婚姻，曰：“吾入关，秋毫不敢有所近，籍吏民封府库，而待将军。所以遣将守关者，备他盗之出入与非常也。日夜望将军至，岂敢反乎！愿伯具言臣之不敢倍德也。”项伯许诺，谓沛公曰：“旦日不可不蚤自来谢项王。”沛公曰：“诺。”于是项伯复夜去，至军中，具以沛公言报项王，因言曰：“沛公不先破关中，公岂敢入乎？今人有大功而击之，不义也。不如因善遇之。”项王许诺。沛公旦日从百余骑来见项王，至鸿门，谢曰：“臣与将军戮力而攻秦，将军战河北，臣战河南，然不自意能先入关破秦，得復见将军于此。今者有小人之言，令将军与臣有郤……”项王曰：“此沛公左司马曹无伤言之；不然，籍何以至此。”项王即日因留沛公与饮。项王、项伯东向坐，亚父南向坐。亚父者，范增也。沛公北向坐，张良西向侍。范增数目项王，举所佩玉玦以示之者三，项王默然不应。范增起，出召项庄，谓曰：“君王为人不忍。若入前为寿，寿毕，请以剑舞，因击沛公于坐，杀之。不者，若属皆且为所虏。”庄则入为寿。寿毕，曰：“君王与沛公饮，军中无以为乐，请以剑舞。”项王曰：“诺。”项庄拔剑起舞，项伯亦拔剑起舞，常以身翼蔽沛公，庄不得击。于是张良至军门见樊哙。樊哙曰：“今日之事何如？”良曰：“甚急！今者项庄拔剑舞，其意常在沛公也。”哙曰：“此迫矣！臣请入，与之同命。”哙即带剑拥盾入军门。交戟之卫士欲止不内，樊哙侧其盾以撞，卫士仆地，哙遂入，披帷西向立，瞋目视项王，头发上指，目眦尽裂。项王按剑而跽曰：“客何为者？”张良曰：“沛公之参乘樊哙者也。”项王曰：“壮士，赐之卮酒。”则与斗卮酒。哙拜谢，起，立而饮之。项王曰：“赐之彘肩。”则与一生彘肩。樊哙覆其盾于地，加彘肩上，拔剑切而啖之。项王曰：“壮士！能復饮乎？”樊哙曰：“臣死且不避，卮酒安足辞！夫秦王有虎狼之心，杀人如不能举，刑人如恐不胜，天下皆叛之。怀王与诸将约曰：‘先破秦入咸阳者王之。’今沛公先破秦入咸阳，毫毛不敢有所近，封闭宫室，还军霸上，以待大王来。故遣将守关者，备他盗出入与非常也。劳苦而功高如此，未有封侯之赏，而听细说，欲诛有功之人。此亡秦之续耳，窃为大王不取也！”项王未有以应，曰：“坐。”樊哙从良坐。坐须臾，沛公起如厕，因招樊哙出。沛公已出，项王使都尉陈平召沛公。沛公曰：“今者出，未辞也，为之奈何？”樊哙曰：“大行不顾细谨，大礼不辞小让。如今人方为刀俎，我为鱼肉，何辞为？”于是遂去。乃令张良留谢。良问曰：“大王来何操？”曰：“我持白璧一双，欲献项王，玉斗一双，欲与亚父。会其怒，不敢献。公为我献之。”张良曰：“谨诺。”当是时，项王军在鸿门下，沛公军在霸上，相去四十里。沛公则置车骑，脱身独骑，与樊哙、夏侯婴、靳强、纪信等四人持剑盾步走，从郦山下，道芷阳间行。沛公谓张良曰：“从此道至吾军，不过二十里耳。度我至军中，公乃入。”沛公已去，间至军中。张良入谢，曰：“沛公不胜桮杓，不能辞。谨使臣良奉白璧一双，再拜献大王足下，玉斗一双，再拜奉大将军足下。”项王曰：“沛公安在？”良曰：“闻大王有意督过之，脱身独去，已至军矣。”项王则受璧，置之坐上。亚父受玉斗，置之地，拔剑撞而破之，曰：“唉！竖子不足与谋。夺项王天下者，必沛公也。吾属今为之虏矣！”沛公至军，立诛杀曹无伤。 ::|高中文言文|历史|故事|
唐代::王昌龄::烽火城西百尺楼，黄昏独上海风秋。更吹羌笛关山月，无那金闺万里愁。琵琶起舞换新声，总是关山旧别情。撩乱边愁听不尽，高高秋月照长城。关城榆叶早疏黄，日暮云沙古战场。表请回军掩尘骨，莫教兵士哭龙荒。青海长云暗雪山，孤城遥望玉门关。黄沙百战穿金甲，不破楼兰终不还。大漠风尘日色昏，红旗半卷出辕门。前军夜战洮河北，已报生擒吐谷浑。胡瓶落膊紫薄汗，碎叶城西秋月团。明敕星驰封宝剑，辞君一夜取楼兰。玉门山嶂几千重，山北山南总是烽。人依远戍须看火，马踏深山不见踪。::|边塞|叙事|抒情|思念|早教|
魏晋::邯郸淳::一猴死，见冥王，求转人身。王曰：“既欲做人，须将毛尽拔去。”即唤夜叉拔之。方拔一根，猴不胜痛叫。王笑曰：“看你一毛不拔，如何做人？”::|小学文言文|寓言|故事|哲理|
唐代::杜甫::车辚辚，马萧萧，行人弓箭各在腰。耶娘妻子走相送，尘埃不见咸阳桥。牵衣顿足拦道哭，哭声直上干云霄。道旁过者问行人，行人但云点行频。或从十五北防河，便至四十西营田。去时里正与裹头，归来头白还戍边。边庭流血成海水，武皇开边意未已。君不闻汉家山东二百州，千村万落生荆杞。纵有健妇把锄犁，禾生陇亩无东西。况复秦兵耐苦战，被驱不异犬与鸡。长者虽有问，役夫敢申恨？且如今年冬，未休关西卒。县官急索租，租税从何出？信知生男恶，反是生女好。生女犹得嫁比邻，生男埋没随百草。君不见，青海头，古来白骨无人收。新鬼烦冤旧鬼哭，天阴雨湿声啾啾！::|唐诗三百首|叙事|战争|忧国忧民|最美|
宋代::苏轼::春宵一刻值千金，花有清香月有阴。歌管楼台声细细，秋千院落夜沉沉。::|古诗三百首|写景|哲理|惜时|优美|
唐代::李商隐::宣室求贤访逐臣，贾生才调更无伦。可怜夜半虚前席，不问苍生问鬼神。::|唐诗三百首|托古讽今|怀才不遇|
唐代::白居易::汴水流，泗水流，流到瓜州古渡头。吴山点点愁。思悠悠，恨悠悠，恨到归时方始休。月明人倚楼。::|宋词三百首|婉约|山水|女子|相思|恋情|
魏晋::陶渊明::人生无根蒂，飘如陌上尘。分散逐风转，此已非常身。落地为兄弟，何必骨肉亲！得欢当作乐，斗酒聚比邻。盛年不重来，一日难再晨。及时当勉励，岁月不待人。::|古诗三百首|感叹|人生|惜时|
唐代::孟郊::昔日龌龊不足夸，今朝放荡思无涯。 春风得意马蹄疾，一日看尽长安花。::|喜悦|早教|优美|
唐代::柳宗元::黔无驴，有好事者船载以入。至则无可用，放之山下。虎见之，庞然大物也，以为神，蔽林间窥之。稍出近之，慭慭然，莫相知。他日，驴一鸣，虎大骇，远遁；以为且噬己也，甚恐。然往来视之，觉无异能者；益习其声，又近出前后，终不敢搏。稍近，益狎，荡倚冲冒。驴不胜怒，蹄之。虎因喜，计之曰：“技止此耳！”因跳踉大?，断其喉，尽其肉，乃去。噫！形之庞也类有德，声之宏也类有能。向不出其技，虎虽猛，疑畏，卒不敢取。今若是焉，悲夫！::|初中文言文|寓言|故事|
宋代::苏轼::是岁十月之望，步自雪堂，将归于临皋。二客从予过黄泥之坂。霜露既降，木叶尽脱， 人影在地，仰见明月，顾而乐之，行歌相答。已而叹曰：“有客无酒，有酒无肴，月白风 清，如此良夜何！”客曰：“今者薄暮，举网得鱼，巨口细鳞，状如松江之鲈。顾安所得酒 乎？”归而谋诸妇。妇曰：“我有斗酒，藏之久矣，以待子不时之需。”于是携酒与鱼，复 游于赤壁之下。江流有声，断岸千尺；山高月小，水落石出。曾日月之几何，而江山不可复 识矣。予乃摄衣而上，履巉岩，披蒙茸，踞虎豹，登虬龙，攀栖鹘之危巢，俯冯夷之幽 宫。盖二客不能从焉。划然长啸，草木震动，山鸣谷应，风起水涌。予亦悄然而悲，肃然而 恐，凛乎其不可留也。反而登舟，放乎中流，听其所止而休焉。时夜将半，四顾寂寥。适有 孤鹤，横江东来。翅如车轮，玄裳缟衣，戛然长鸣，掠予舟而西也。 须臾客去，予亦就睡。梦一道士，羽衣蹁跹，过临皋之下，揖予而言曰：“赤壁之游乐 乎？”问其姓名，俯而不答。“呜呼！噫嘻！我知之矣。畴昔之夜，飞鸣而过我者，非子也 邪？”道士顾笑，予亦惊寤。开户视之，不见其处。 ::|古文观止|纪游|山水|抒情|人生|哲理|
南北朝::僧伽斯那::昔有愚人，至于他家。主人与食，嫌淡无味。主人闻已，更为益盐。既得盐美，便自念言：“所以美者，缘有盐故。少有尚尔，况复多也？”愚人无智，便空食盐。食已口爽，反为其患。::|小学文言文|写人|哲理|故事|
五代::李煜::遥夜亭皋闲信步。才过清明，渐觉伤春暮。数点雨声风约住。朦胧淡月云来去。桃杏依稀香暗渡。谁在秋千，笑里轻轻语。一寸相思千万绪。人间没个安排处。::|婉约|闺怨|思念|
唐代::李商隐::世间花叶不相伦，花入金盆叶作尘。惟有绿荷红菡萏，卷舒开合任天真。此花此叶常相映，翠减红衰愁杀人。 ::|赞美|荷花|
明代::夏完淳::三年羁旅客，今日又南冠。无限山河泪，谁言天地宽！已知泉路近，欲别故乡难。毅魄归来日，灵旗空际看。::|古诗三百首|初中古诗|离别|悲愤|爱国|
唐代::李白::燕草如碧丝，秦桑低绿枝。当君怀归日，是妾断肠时。 春风不相识，何事入罗帏。::|唐诗三百首|春天|妇女|坚贞|思念|
唐代::李白::平林漠漠烟如织，寒山一带伤心碧。暝色入高楼，有人楼上愁。玉阶空伫立，宿鸟归飞急。何处是归程？长亭连短亭。::|宋词三百首|豪放|秋天|写景|怀人|乡情|
唐代::李益::回乐峰前沙似雪，受降城外月如霜。(回乐峰 一作：回乐烽）不知何处吹芦管，一夜征人尽望乡。::|唐诗三百首|冬天|月亮|边塞|思念|战争|
清代::纳兰性德::飞絮飞花何处是，层冰积雪摧残，疏疏一树五更寒。爱他明月好，憔悴也相关。最是繁丝摇落后，转教人忆春山。湔裙梦断续应难。西风多少恨，吹不散眉弯。::|婉约|咏物|柳树|抒情|
唐代::李白::白酒新熟山中归，黄鸡啄黍秋正肥。呼童烹鸡酌白酒，儿女嬉笑牵人衣。高歌取醉欲自慰，起舞落日争光辉。游说万乘苦不早，著鞭跨马涉远道。会稽愚妇轻买臣，余亦辞家西入秦。仰天大笑出门去，我辈岂是蓬蒿人。::|生活|喜悦|壮志|猖狂|
唐代::李白::五月天山雪，无花只有寒。笛中闻折柳，春色未曾看。晓战随金鼓，宵眠抱玉鞍。愿将腰下剑，直为斩楼兰。::|边塞|写雪|军旅|生活|
唐代::白居易::好风胧月清明夜，碧砌红轩刺史家。 独绕回廊行复歇，遥听弦管暗看花。::|清明节|踏青|
唐代::李贺::吴丝蜀桐张高秋，空山凝云颓不流。江娥啼竹素女愁，李凭中国弹箜篌。昆山玉碎凤凰叫，芙蓉泣露香兰笑。十二门前融冷光，二十三丝动紫皇。女娲炼石补天处，石破天惊逗秋雨。梦入神山教神妪，老鱼跳波瘦蛟舞。吴质不眠倚桂树，露脚斜飞湿寒兔。::|音乐|想象|最美|
唐代::王翰::葡萄美酒夜光杯，欲饮琵琶马上催。醉卧沙场君莫笑，古来征战几人回?秦中花鸟已应阑，塞外风沙犹自寒。夜听胡笳折杨柳，教人意气忆长安。::|边塞|饮酒|思乡|
先秦::佚名::庄子与惠子游于濠梁之上。庄子曰：“鯈鱼出游从容，是鱼之乐也。”惠子曰：“子非鱼，安知鱼之乐？”庄子曰：“子非我，安知我不知鱼之乐？”惠子曰：“我非子，固不知子矣；子固非鱼也，子之不知鱼之乐全矣！”庄子曰：“请循其本。子曰‘汝安知鱼乐’云者，既已知吾知之而问我。我知之濠上也。”::|初中文言文|认知|
近现代::傅熊湘::不分吾行成踽踽。秋风独向空山语。山鬼目横波。山中萝薜多。湿云飞不断。细雨延秋半。三尺枉横腰。恩仇销未销。::||
近现代::傅熊湘::月圆能几。蚀与虾蟆矣。空说聚灰能止水。又被黑龙掀起。繁霜白尽芦花。朔风吹彻胡笳。除是天荒地老，不然此恨无涯。::||
近现代::傅熊湘::情一丝。恨一丝。和梦和烟化柳枝。春魂消尽时。人声嘶。马声嘶。此别孤身那得支。分愁寄与谁。::||
近现代::傅熊湘::过尽斜阳天与暮。风紧摇山树。黄菊可怜秋，独抱幽芳，未省霜枝苦。重来莫问消魂处。早被前番误。苦恨夜来风，吹雨吹寒，不解吹愁去。::||
近现代::傅熊湘::良缘倘觊天排定。医可心头病。一春无信又深秋。才去心头依旧锁眉头。银河斜挂秋星小。云带轻风袅。晚寒还与警宵眠。往事思量有泪泻如泉。::||
近现代::傅熊湘::一叶飞红，凭他写就相思句。天涯几树。摇落随风雨。倚尽高楼，不见人归处。斜阳暮。安排笺楮。分付征鸿去。::||
近现代::傅熊湘::人瘦。人瘦。不道消愁有酒。耽愁尽日昏昏。为怯西风闭门。门闭。门闭。难遣此时情泪。::||
近现代::傅熊湘::朝暮。朝暮。苦把佳期虚度。知他解忆侬无。书去难缄泪珠。珠泪。珠泪。肠断别来情事。::||
近现代::傅熊湘::西风吹断相思泪，天末孤篷。塞上归鸿。极望伤心处处同。和他梦也无由见，衾透寒风。夜永霜钟。并入愁肠百感中。::||
近现代::傅熊湘::冷雨凄风静掩门。天涯何处问伊人。等閒辜负可怜春。烟柳绿萦游子梦，落花红碾别轮痕。寻思无计又黄昏。::||
近现代::张海鸥::声声世友老邱兄。犹似当年北大行。一塔湖图同悟道，多维术业各燃灯。我思厦海三千水，君恋羊城五色荆。生计艰难无南北，心香馥郁且娉婷。书生自古亲风雅，狷士从来淡利名。偶向长天抒远志，惯凭陋室寄幽情。诗成冷暖知音赏，课罢弦歌意绪平。湖畔春风舒碧柳，林中细雨润秋英。素心人远文章富，采菊情真趣味盈。李杜苏黄固天纵，邱王蒋蔡亦时膺。名山事业期万古，大树芳华忍凋零。一代风流纷驾鹤，燕园薪火任传承。水明楼里夕阳邈，双柳居中晓月清。枕上依稀存往事，梦中执手还未名。忽然岭表飞鸿至，恍若师兄召唤声。千里何辞怜病榻，不将老泪濯君缨。::||
近现代::张海鸥::简子踞高雄。天南有古风。翰墨辞章美，诗书道艺隆。杏坛骚雅续，古今学术通。西子湾前锦，寿山顶上松。时时惊俗眼，照月一孤鸿。温淳孺子色，天真意态丰。白衣访康乐，疑是玉色骢。遂教燕云子，长钦高士容。我亦传古道，乘槎渡海东。论剑重执手，襟抱又融融。人生虽如梦，苦乐必相从。天道酬勤善，祥瑞佑玲珑。君家芝树润，兰蕙耀飞龙。学人会天贶，再续旷世功。访古追行迹，现地觅诗踪。秦岭阴晴壑，枫桥夜半钟。长河解鹳雀，雁塔证唐宫。诗国江山美，一一待简公。归来耽著述，弦歌绕碧丛。殷勤理园圃，丹桂郁葱茏。劬劳育桃李，我心戚戚同。虽云沧海阔，羽扇会相逢。::||
近现代::张海鸥::今宵风雨作，吹梦到长安。依稀执君手，晏笑话当年。燕赵风华子，寒窗此世缘。放言今古事，对床夜语眠。闻鸡方起舞，北斗正阑干。斜月池边柳，繁星霜外天。陋室箪瓢苦，怡然诵孔颜。君志在删述，希圣亦希贤。我志如混沌，苍茫云海间。男儿三尺剑，沥血踏关山。君饮京华水，立身国子监。我似飘蓬转，徙北复迁南。问道途虽异，儒士重衣冠。杏坛两夫子，文采润苍颜。老来耽著述，立德复立言。天命虽已悟，传道正无闲。秋风苏病骨，飞鸿越海传。山高流水远，亦如咫尺间。李杜三夜梦，苏黄百代仙。念此心戚戚，披衣写素笺。锦瑟华年事，历历若目前。此夕云蔽月，卮酒忆婵娟。::||
近现代::张海鸥::丁亥秋深丹桂香。采石矶古蔽甘棠。马鞍佳节邀文士，清茶美酒论辞章。君不见，江东自古英雄地。父老常矜霸王义。长江到此久徘徊，犹恨当时骓不逝。里人至今能楚歌，歌中无限虞姬泪。楚汉纷争已如梦，唯有乌江儿女不坠青云志。我攀楚山访楚津。楚江之水碧嶙峋。未到矶头先一笑，诗人捉月事传神。但闻千秋酒气醇。太白衣冠孰与伦。自从乘鹤谪仙去，年年卮酒酹江滨。造化有情佑当涂。当涂县古圣贤殊。李白醉卧青山下，草堂历历授书图。宋有缙绅郭祥正。传道授业尊孔孟。诗赋辞章称国手，东坡居士爱且敬。又有名士李之仪。江头江尾说相思。曾是东坡幕府客，一旦获罪姑溪居。溪旁邂逅杨家女，肯许弦歌患难随。诗人意气酬知己，流芳万古一编词。当涂山美数藏云。山深林密蕴斯文。竹里夕晖斜照壁，寺垣犹存香火熏。更有古碑连理树，人道名媛才士坟。沉埋眷侣神仙骨，忘年情事已纷纭。庆云明府来祭奠，乡梓至今长忆君。是处青山可埋骨，先生勋业自氤氲。轻拭残碑辨古字。行间无限沧桑意。且奉江山一杯酒，愿共贤达陶然醉。::||
近现代::张海鸥::吾爱大雅士，啸云意气殊。诗心通古圣，骏骨任长途。天柱邻西岳，皖水毓清儒。家学温且厉，庭训孔颜劬。皇天谪文曲，旷世一梦芙。苦其心与志，劳其体与肤。蹭蹬数十载，学富五车书。去京还淝水，包拯祠畔居。忧国忧民意，一饭未尝疏。性情兼义理，深心愿世苏。诗名悄然起，四海许执觚。文章丕正气，乾坤一丈夫。我意钦国士，东来访诗庐。相逢颇恨晚，相知复相娱。放言今古事，议论识贤愚。切磋长短句，妙语若联珠。齐山寻秋影，九华共凌虚。宜城黄梅好，笑我赏丹姝。七步成绝句，才思敏若狐。妙词承三赐，高华气韵舒。从此心相许，冰心鉴玉壶。江畔三分月，长照南海桴。::||
近现代::张海鸥::君不见，秋风起兮枫叶红。霜天远影又归鸿。客子临风孑然立，落叶纷披叹飘蓬。君不见，天寒酒冷无红袖。词客独怜红叶瘦。秋池水涨风敲竹，孤灯夜雨听滴漏。漏断天明乌鸦号。海东红日逐波涛。征帆隐隐水云际，雁阵秋声又相高。何来浪子舞长刀。何来墨客弄狼毫。何来溪畔飘潇女，为谁浣洗任劬劳。遥看山头积雪白。落叶无边迷阡陌。箫声断续蝉声稀，枫叶如丹醉行客。馆旁大山名丹泽。山中飘渺多魂魄。弘法大师神清肃，端坐千秋传经策。晨昏络绎焚香客，执着叩破茫茫额。却看海月生残夜，凡夫怎解乾坤坼。又看高高富士山，何时焚尽俗生厄。人来人去无留迹，唯有枫林照水依然红赫赫。枫叶逢秋自在红。我执红叶叹匆匆。人生难如红叶永，岁去年来无始终。千林万木郁葱葱。雾绕云环默默峰。静观世事悠悠变，物换星移总从容。忽忆步兵卧枫林。湛湛长江动歌吟。穷达荣辱浑常事，名士风怀万古歆。又忆风流杜司勋。停车爱晚意气殷。扬州梦醒十年酒，又醉霜叶卧白云。最感李杜情恻恻。落魄犹恐枫林黑。祸福虽然不可测。但祈明月千里长照诗人好颜色。高山流水固怡心，故人入梦尤难得。天外长怀故园秋。踏雪怜枫怎解愁。频将卮酒销残梦，又恐枫残客子眸。玉人万里盼归舟。问君何事苦淹留。君不见岁月无涯人生短，时光难复鬓边秋。君不见志在四海好男儿，逢秋亦解忆妆楼。拔山盖世楚霸王，犹恋虞姬半面羞。樱花红叶虽然好，怎解闺中寂寞秋。念此归心忽似箭，且将书卷一囊收。中夜徘徊枫树林，缓拾红叶写清讴。弘法山前深稽首，且任白云红叶栩栩凌风载归鸥。::||
近现代::张海鸥::君不见，长岛年年美琼樱。春来处处溢樱酲。新妆络绎承天赐，艳质联翩舞后庭。君不见，一树樱娇可倾国，树树樱凝可倾城。粉蕾如腮羞少女，雪葩如玉绽壶冰。素面仙风清到骨，无尘无隐自高情。遂令举国人如醉，露艳香浓尽寻樱。和服玉女声娇细，长剑雄男慎横行。鹿儿岛上开琼宴，札幌城中舞娉婷。上野园中人掬玉，京都阙下士含英。暗香脉脉随流水，疏影盈盈逐新晴。传语四海怜樱者，把酒临风听我樱花行。樱花美艳春风倚。美人脂粉郁芳芷。不知人面与樱花，落雁沉鱼孰能已。却问楚汉咸阳客，衣锦何须还乡里。又问燕赵风华子，男儿何必衣冠紫。此生此地一观樱，清怀澹荡俗心已。樱脸樱唇漾樱氛，樱林樱士携樱姊。武士争雄文士狂，妖姬倾倒红颜子。红颜自古最痴情，芙蓉女儿为情死。绛姝弱质犹葬花，神瑛惜玉酬知己。世人但解爱樱花，谁止樱魂委流水。可怜天下有情人，几时执得长生蕊。樱魂零落苦难久。月夜春江樱浦口。雨中独立惜樱人，伤情饮尽樱花酒。樱魂飘渺知何处，随风随水随晨帚。抛家傍路萍踪碎，不若寒塘枝枝藕。寻郎愿凭风万里，又恐樱色难持久。记得去年赏樱时，玉色天香盈君手。樱花四月芳菲尽，玉人折尽门前柳。待得樱花却来时，莫教白云变苍狗。君看庭中一树樱，寻遍天涯何处有。樱花月影印苍苔。倦客天涯久徘徊。春深孤馆叹孤旅，穗上佳人懒画眉。湘南虽有樱花艳，苦无素手共衔杯。西园数遍樱千树，馨香怎致君袖怀。芳华入土还生树，青春一去不复来。君不见，秦野樱林长短材。弘法大师几度栽。吾妻山上缘何发，浅见溪头为底开。君不见，樱林树树皆连理，樱樱相顾委尘埃。鸳鸯同戏樱花水，听风听雨总相隈。樱花开复落。无苦亦无乐。荣枯皆随分，来日还同昨。长伴富士千秋雪，惯看林下闲庭鹤。风暖欣然生，雨打怡然落。不恋枝头势，不染市廛浊。倏忽来去俱无言，不争华庭与沟壑。来如蓝天一片云，去似夜空一灼烁。任尔天真烂漫女，采于芳枝弃于陌。纵得千秋一知己，不负人间寻常约。樱怀自古无怨艾，樱色从容唯淡泊。临岐寄语爱樱人，随意花间年年酌。::||
近现代::张海鸥::忆昔负笈日，白雪认红梅。春城高树下，西风黄叶飞。郭师怜商隐，王师山谷才。寒窗温李杜，清夜酌新醅。相携万里路，最忆是峨眉。倏忽十九载，秋霜岁月催。京华无倦客，岭表孤鸥颓。故人忽入梦，遗我五色杯。惝恍松江酒，迷离妆镜台。华清池上柳，白山雪皑皑。沧浪千古事，今夜一徘徊。馥郁悄然逝，花雾尚萦怀。::||
近现代::张海鸥::韩子迁谪地，千载厚人文。会通方成化，遗泽被斯民。鳄渡秋风爽，开元寺院深。湘子桥树老，文公祠墨殷。枫溪荟众艺，入眼叹纷纭。谪宦沉船渺，贤达修葺存。书院千年古，学府百岁新。韩江秀其貌，韩山慧其神。杏坛传薪火，春风作育人。家家亲翰墨，诗书礼乐淳。彬彬文与质，桃李馥芳馨。文曲千年别，重来降饶门。选堂承天运，大才旷世尊。学惊天下士，艺绝四海伦。里人频额手，焚香谢天恩。复有风华子，学术夸吴陈。承学康乐士，平原未名人。文章称国手，清流据要津。宗风代代业，文华岁岁勋。俊杰遍寰宇，举世敬潮人。::||
近现代::张海鸥::穗城无霜雪，冬夜作春游。岸古参差树，江深长短洲。弦歌萦绿岛，星海带沧流。陶公翰林士，南行作遨头。清编天下文，谈笑鬼神愁。一杯谢台阁，江山处处讴。吴子文章秀，学名四海修。谦谦君子意，霭霭骨气遒。康园尊大隐，国士乐同俦。赵郡邯郸子，燕云岭表鸥。巴蜀岳家珍，相从望江楼。华灯纷七彩，良夜二沙头。临水品佳茗，清香齿颊留。纵谈今古事，雅兴渐悠悠。红袖悄然换，参横斗转牛。相约银川会，共赏塞上秋。::||
清代::谭垣::晚过力力溪，溪水清可掬。皎月悬林端，修竹如新沐。下马入番社，番众一何肃。灯前试细认，尔雅殊被服。咨访听语音，通晓更娴熟。圣治开文明，光被及番族。应知久渐摩，秀发此先卜。拱手进番童，经书果能读。忠信自有基，礼义须涵育。劝勉且丁宁，披月前村宿。::||
清代::谭垣::出门仍沿溪，自上而及下。溪流远回汀，番厝藏中野。此处丁盈千，林总甲诸社。罗拜纷难数，注名不停写。圣朝湛濊恩，雕题绥福嘏。试观生息多，谁非被化者。番老不言寿，番女亦云姹。由来沾雨露，亦自谋弓冶。我为番目言，社丁不患寡。衣食所必需，犁锄正堪把。行见尔番庶，击鼓吹豳雅。::||
清代::谭垣::淡水向南趋，乘涨多纡折。古社依上流，番社参差列。日暮乃停骖，乍望心如结。篱缺见溪光，沙岸水方齧。谋将社寮移，众番情辞切。我与番众谋，非可一言决。相度宜周详，经费宜樽节。暂施堤防功，且待秋潦竭。秉烛坐中庭，劝谕均晓彻。老番共扶携，幼番各持挈。惇庞诚可嘉，整肃尤可悦。忧劳长善心，此理信前哲。::||
清代::谭垣::山行复出山，远见溪云起。阿猴当中权，阛阓列村市。城门固鱼钥，修篁如列雉。编茅备堂奥，削土崇阶戺。天使持节来，骢马历至止。番目为我陈，此社非他比。素称物力饶，众社归经纪。年来生齿繁，不复追前趾。我为番目言，物盛难可恃。应须敦俭约，慎勿踵奢侈。::||
清代::谭垣::稻陇转平埔，驱车入武洛。旌竿绕寒云，戍楼晓明柝。土目跪前迎，庶番互联络。社丁虽稀少，勇壮俱超跃。昔在大泽机，旧址连岩崿。日与生番伍，趋走类猿玃。自从归化来，薰蒸销狞恶。移社向中田，妇子安耕穫。我来宣皇仁，毋使逢不若。山鬼应从风，祥和遍村落。::||
清代::谭垣::夙驾淡溪东，遥指搭楼路。曲涧架小桥，红英冒绿树。社厝隐云林，笆篱深深护。堂中列图鼎，典则犹可数。帝德浃雕题，覆育时煦妪。番黎沾化久，爱戴深且固。童子四五人，能诵诗书句。咨询实可欣，奖劝不妨屡。众番亦欣然，笑请轩车驻。::||
清代::谭尚忠::秋风瀑布吼飞泉，高下归帆趁早天。望断浔阳飞不到，北风偏入下江船。::||
清代::谭尚忠::解佩东归去，春江正绿波。祇因开菊径，兼要著渔蓑。居士陶元亮，神仙张志和。红尘十丈里，谁听濯缨歌。::||
清代::谭尚忠::旅馆夜凄清，村鸡唤晓行。山寒风有力，霜重叶闻声。仆仆山川意，悠悠天地情。今年余几日，犹自滞归程。::||
清代::谭宗浚::是谁觞群真，涧底置瑶席。洼尊久不存，罗列剩奇石。遥对清泠泉，各各据高壁。出窦纷窒通，注溪错回直。意同长风争，急起赴石隙。群山如踔跳，声过有余力。道人了不闻，合掌对凝碧。泄怒任叫嚣，守柔自冲默。渐进岂不佳，胡为苦相激。感物遂写怀，浩歌日将夕。::||
近现代::赵熙::古来荒可想，只城角，似岩乡。入石户深深，云阿寂寂，玉溜锵锵。洪荒。自融气母，想风吹、一泡裂崖冈。留作菟裘佳处，六时心地清凉。焚香。小步禅堂。消夏气、领秋光。叹碧玉壶中，黄斑径里，此亦沧桑。苍茫。放翁著句，甚无人，镌字绿苔旁。不用飞霞题壁，我生已似云将。::||
近现代::赵熙::出春城、秧歌几日，芳原一绿如剪。四山围作棋枰样，阁阁鸣蛙不断。塍一线，袅百亩衡从，树小荫如伞。吴装短卷。看人影鸦锄，车声龙骨，物外散鸡犬。谋生贱。五十归田未晚。学耕空守枯砚。倾家难买柴车住，头白王尼谁伴。君不见。自晋后渔郎，几见桃花岸。游民在眼。坐豆叶村边，稻花风外，黄送夕阳远。::||
近现代::赵熙::乱山青出荣州界，界边水流穿洞。石乳含秋，云胎化碧，苔色六朝梁栋。人天万种。定结自洪荒，海潮吹冻。想见龙蟠，爪痕深入翠岩缝。诗人从古不到，晋时獠据了，还问唐宋。灵境多年，老樵探路，说有阴河水涌。西边一孔。便缒火无光，红珠似瓮。怕是骊宫，角根银柱耸。::||
近现代::赵熙::清风万个，占一城高处，宋时僧屋。解借此君名此地，便卜此僧非俗。茗砌延秋，风廊响月，苔色琴弦绿。涪翁往矣，禅房香剩花木。有弟时到轩中，虚心直节，合抱琅玕宿。自列党人碑上状，成就一家清福。绝代欧苏，片时章蔡，断送神宗录。翠云三亩，荣州第一修竹。::||
近现代::赵熙::望中天半庄严，嘉州定落荣州后。大哉僧力，自元丰始，迄工元祐。玉斧修云，金容满月，华鲸夜吼。恨青山不语，道君时事，断碑字、苍苔锈。台上放翁载酒。问如来、梵天谁救。支那小影，铜仙泪落，咸阳月瘦。十六丈身，一千年事，黄梅雨候。秪红裙袅袅，榴花一色，拜龙华寿。::||
近现代::赵熙::翠阴四月，入山十里春秧净。樵径。引一线松风到山顶。遥天沆瀣色，冷日玻璃性。端正。合唤作荣州主人影。山名近古，想是南齐定。如梦醒。算兴亡、荒县辟灵境。涧石生花，水禽过岭。风韵。绿得玉娥妆靓。::||
近现代::赵熙::是谁锯下苍龙角，晴空一坪秋广。万古无风，小池不涸，青入四禅天上。鳞原一掌。指贴地婆城，药膏圆样。影落东南，天台四万八千丈。唐年祠庙尚在，薛碑今蚀尽，苔翠无恙。州以山名，砦犹宋建，老去希夷安往。洪荒坐想。定绝岛孤撑，海浮千嶂。倘扣玻璃，日球空外响。::||
近现代::赵熙::渝州启行脂挂轴，苦羡蜗牛身戴屋。不道新车六百里，插翅如飞排大陆。自出鹰关弯复弯，荣昌隆昌箭头镞。车中别自一天地，路上人如蚁无足。村童笑我地乌龟，爬沙洒洒风过目。昔坐火车京汉站，万头钻入蜈蚣腹。夜过黄河空际桥，电灯如珠灿龙烛。今我小车仅容膝，计程铁道无兹速。未晡已抵自流井，王生挽我银行宿。人人惊问何时发，指数经途骇僮仆。人生适意在一快，荣井路通更奇福。须臾劄劄响飞机，嗟我跛鳖推馀毂。::||
近现代::赵熙::自渝至荣四日雨，车中受苦艰难尽。来时未晚下鹰关，午前始发木稗镇。今年夏暵补秋泞，一路上回兼下噀。时时陌上雇人抬，超海越山不能寸。永川城中灯火出，方丈蓬莱望中近。诘朝出城方就道，连车前挡等馀困。挨到荣昌始畅行，雨打头巾向风进。有时轮子又生角，真嗟骑马如蛙钝。乃瞻衡宇天忽晴，如此畸人走乖运。或笑临行盍笱将，事外哓哓只增忿。车班班兮六百里，本按常程不求迅。胡为使我终日饥，一笑载途餐一顿。::||
近现代::赵熙::游山有秘诀，窍在觅施主。慨自温塘归，饥肠响雷鼓。雅人坐一船，雅极愁不语。望中得磁溪，壮气生脾土。明知岁不恶，破例吃大户。访旧巧立名，佯佯吾甚武。退公惠然来，酒馔温尊俎。劝我尽量去，特地赈饿虎。一饱百虑静，诗作蚕丝吐。船头指尖峰，火苗辨前古。我戏叩我腹，吾何负于汝。::||
近现代::卢前::诗书画，三绝重当时。大节凛然千古在，虚名犹恐世人知。见道不于词。::||
近现代::卢前::传渔唱，此地有词仙。三十六陂人到否，白云白石世争传。俊赏出茶烟。::||
近现代::卢前::书余论，词话启于廷。应与月坡称合璧，后来七子更专精。吴下有新声。::||
近现代::卢前::香销后，散曲独擅场。词是末流环浙水，尖新细巧见微长。莺语弄笙簧。::||
近现代::卢前::飞动处，野鹤尚依云。映雪冰壶还玉洁，曹郎评跋久相闻。画笔亦清芬。::||
近现代::卢前::名言在，婉约复堂称。结想缈绵许雅奏，疏香细艳示修能。乐苑置心灯。::||
近现代::卢前::谟觞馆，亦是学人词。广博尚能承乐教，西洲曲子作新辞。鼓吹太平时。::||
近现代::卢前::雷池步，厮守傍姜张。薄滑遂为浙派病，少年学语渐颓唐。功过两相妨。::||
近现代::卢前::难兄弟，唱和更同声。深美欲兼闳约旨，沈醇况复寄深情。常派立山成。::||
近现代::卢前::随园选，此本早流传。幽隽超尘凡艳绝，定评韵甫已当前。清贵在中年。::||
近现代::潘受::谣诼如磨了不磷，天游依旧据梧身。三年以后当知我，十室之中必有人。兀兀蓬蒿聊养拙，欣欣桃李渐成春。风潇雨晦听鸡夜，倚醉裁诗示鬼神。::||
近现代::潘受::一死何裨举国顽，泪波分付澧沅间。依然鸡骛争翔舞，欲驾虬螭与往还。香草每吟皆可醉，圣人复起不能删。古来士论多轻薄，太息班扬更有颜。::||
近现代::潘受::写艳翻疑草太玄，阿娇影隔汉宫烟。倾城尽夺三千宠，此纸当传五百年。翰墨本难图富贵，才华微恐累神仙。有情合使生兜率，莫为春愁转碍禅。::||
近现代::潘受::山环海绕此深藏，括海囊山入短章。乱世诗歌易沈郁，错公才调故飞扬。身归栗里疑无日，鬓到炎洲尚有霜。似羡执经诸弟子，白云往往共登堂。::||
近现代::潘受::山伯英台事已空，墓门花冷夕阳红。绵绵此恨千秋后，比比同声一哭中。遗魄相传曾化蝶，多情大抵可怜虫。人生何美非春梦，梦尽春随短笛风。::||
近现代::潘受::饮啄行吟日我庭，我惟饱汝满庭青。望门投止如张俭，避地淹留作管宁。毛羽自甘安戢戢，文章谁与惜惺惺。东南顾影徘徊处，彻耳鸡号又晦冥。::||
近现代::潘受::市巷嚣尘雨洗才，晚风特为劝衔杯。平生门不因人设，长者车犹过我来。觇国鲠言艰一吐，草玄心事抚千哀。干戈兰佩栖栖远，差喜湘灵鼓瑟陪。::||
近现代::潘受::渐以声名博老苍，掉头偶共此深藏。苔痕门接阴晴色，花气山分上下香。我未食蛙何竟瘦，君犹歌凤故当狂。一竿钓海期同远，勿待麻姑又见桑。::||
近现代::潘受::藤牌子北有攘除，未计牛皮窃我居。蒿目域中孰天下，奋髯海外王扶馀。至今教化犹垂世，能几英雄肯读书。哭庙儒酸先痛革，青衣早已付焚如。::||
近现代::潘受::三径蒿莱一屋春，琴书虞愿满休尘。登门云是通家客，绕笔山皆出世身。道丧故知鸱笑凤，时非竟以虎为麟。把竿泼眼奔烟水，相诣何妨寂寞滨。::||
近现代::俞平伯::桐月影，散如钱。蜀锦芙蓉罨碧烟。其奈秋心都未识，授衣欣得晚晴天。::||
近现代::俞平伯::波远水，起凉风。寥戾秋闻砧杵中。人去玉关音信减，月明还觉九州同。::||
近现代::俞平伯::茶时分，风弄晚枝愁。青眼思眠浑似柳，黄花多瘁却宜秋。何计是淹留。::||
近现代::俞平伯::寒叶堕缘阶。闲闺撩乱怀。盼南天、雁不飞回。何处迷津能止楫，有故国、夕阳哀。无主好楼台。嵯峨出异才。旧红墙、只燕曾来。闻道秦淮瑶殿影，也羞见、月华开。::||
近现代::俞平伯::飒飒西风夜已凉。灯清人也倦思量。薄帷如纸月如霜。为盼归鸿舒泪眼，飘然黄叶满江乡。遥知此夕共茫茫。::||
近现代::俞平伯::怒涛狂，眉月俏，孤客绵绵道。东去遥云，可傍鬓边照。怜他绣倦宵清，炉熏梦远，浑不识、归来恁早。逐征棹。去来三度相随，应被姮娥恼。底事匆匆，幽恨漫萦绕。未妨鸾鹤心期，都和浪咽，索换取、镜中人笑。::||
近现代::俞平伯::大漠孤悬落日黄。哀嘶征马未收缰。垂杨风里辘轳忙。何事归人迎蜜炬，谁家游女伴欢郎。闲眠滋味一思量。::||
近现代::俞平伯::良友花笺不复存。与谁重话劫灰痕。儿嬉未识王纲解，老讶居邻鲜弟昆。人已去，总休论。清朝无事到黄昏。斜风细雨长亭路，且待新来客扣门。::||
近现代::俞平伯::烟空一望无相识。飘零不记闲踪迹。料理浴归舟。夕阳明舵楼。云端疑幻墨。知是谁家笔。欹枕看鱼禽。碧波红浅深。::||
近现代::俞平伯::漫说姻缘凤卜。谁道鸾拘凤束。荏苒十年间，欠了一场痛哭。休哭。休哭。且待重谐花烛。::||
近现代::刘斯奋::金箭斜飞，惊散玉鹅，雪羽满天。渐远山收绮，银鱼跳月；平沙展雾，乌鹊鸣滩。沧海人归，黄粱半熟，相戏门前细犬欢。茅檐下，有泥溪新涨，可濯吾颜。生涯莫动长叹。任万虑樽前醉眼宽。甚长沙秋士，空楼吊影；孟尝狂客，长铗频弹？料理畚箕，安排土石，万古功名一笑间。连营静，又潮音催梦，依约前湾。::||
近现代::刘斯奋::君按采桑子，吾翻水调歌。登高休说，重九临水亦无何。未必华嵩还望，不见烟波南岸，风笛小亭过。座上沽屠客，胸次正嵯峨。已无酒，姑啖饼，议山河。夕阳容易，暗染鸦翅入庭柯。一笑明朝归去，各认前途风雨，回首指青螺。珍重男儿诺，莫拭泪痕多。::||
近现代::刘斯奋::休道狂依旧。记当初、花街问卜，名垆赌酒。梦入神山探巨笔，呼起精灵相纠。漫赢得、露盈双袖。睨目词场三万里，叫南东，谁是搴旗手？看破牖、霜锋吼。青青发共垂垂柳。惊去也，西风容易，消磨什九。击碎珊瑚成百感，谁解柔肠千缕？喜君等、胆肝能剖。竞掷豪情鞭大句，倚芳樽、醉尽南北亩。他日约，问屠狗。::||
近现代::刘斯奋::梦也何须说？倚秋风、连营马动，荒鸡凄烈。壮士翻腾潮水去，苦战人间未歇。待与子、醉眠明月。淬剑光寒青发竖，忍一腔冷落男儿血？暂起舞，从容别。朱弦休拚悲歌绝。羡少年、风情湖海，胆肝如雪。笑指千年奇劫后，鹰击苍溟空阔。直须把、风争云夺。一角词场重料理，向樽前、倾尽南北杰。君不见，玉壶缺。::||
近现代::刘斯奋::麻雀飞窥香稻垛。会议开时，陌上行人过。一树浓阴秋楚楚。人们都向沟边坐。快语一声花一朵，朵朵声声，都向心头堕。人散日斜暝色锁，平原一片星星火。::||
近现代::刘斯奋::陌上游丝吹不断，花近高楼，楼外巢新燕。名字每从心里唤，呼来忽觉红双脸。叵耐个郎情腼腆，欲语无言，滴滴时针转。隔院课铃催二遍，倚门一瞥惊鸿远。::||
近现代::刘斯奋::记得当时楼畔见，不道重来，蓦地琴心乱。一束瓶花横对面，抬眸人并花深浅。那敢轻狂邀笑盼，已觉情多，默默蛾眉懒。捡点閒愁天不管，片云凝梦春山远。::||
近现代::刘斯奋::一从区子病不起，盘胸十万龙蛇死。叱吒书坛要健儿，恸向南天无此理。风雨心盟三十年，天真磊落感君言。灯深犹记西关夜，小草新成杜秋篇。::||
近现代::刘斯奋::中庭有香木，伐之得两琴。远知君子至，抱出绿榕阴。洗手复弄之，发音清可闻。始作暮云合，再奏山月昏。三鼓弦何促，泪下忽沾襟。岂不嘲客耳？聊用见率真。奏罢即分赠，幸勿卑无文。君看双琴上，宫商颇不亲。此发彼辄应，用意何其深。时时一相拂，所以存精神。::||
近现代::刘斯奋::南塘有老树，久枯无片叶。及春雨向繁，离离发何烈。持酒置其下，月出明皎洁。清风从东来，鼓舞歌激越。自言少年时，颇负淩霄质。炎气日催长，零露暗滋茁。忽忽二十年，白云渐相拂。徘徊遏悲风，俯仰干白日。方谓栋梁时，材高宜毋失。焉知世不良，恶物转摧伐。雷电实无情，毒虫恣穿穴。愧非铁石躯，何由避齮龁。一日繁花萎，两日叶尽脱。三日死新条，所嗟犹半活。中夜每惊寤，沉思痛惨栗！悠悠天地长，何处托吾骨？夜来感春气，壮心动郁结。犹得为叶花，岂复占风月？老叶未足珍，应能辨霜雪。老花未足贵，春泥化其屑。所以益后来，只此足愉悦。我闻老树言，感动冲毫发。启我日月情，照人肝胆澈。因忆二三老，仿佛见高节。起坐暂低回，长庚看明灭。::||
近现代::薛昂若::三更时有炮枪声，隐约闻来左北城。国难期中年又过，愁柴愁米受虚惊。::||
近现代::薛昂若::大年三十更贫穷，米价飞涨买不通。煮茗敲冰天气冷，庭前腊雪待春融。::||
近现代::薛昂若::外无门扇内无床，四壁空空心里伤。购得旧窗姑整理，艰难经济苦商量。::||
近现代::薛昂若::扫除垃圾入房东，内子遗容犹在中。火食难开无米煮，且沽市酒把饥充。::||
近现代::薛昂若::走到城门一鞠躬，街前房屋尽烧空。家中墙壁虽犹在，锅灶毫无四面通。::||
近现代::薛昂若::遭兹国难两三周，财尽民穷犹断炊。不克乘桴浮海外，吟诗略可解吾愁。::||
近现代::薛昂若::希望和平不见和，无人能唱太平歌。双方让步调停易，战争延长唤奈何。::||
近现代::薛昂若::儿郎冒险入城中，被敌压迫作苦工。经过家门不忍睹，户窗打尽物皆空。::||
近现代::薛昂若::烽火刀兵夜夜然，中华安靖望何年。全家寄旅符祥巷，一枕战风那得眠。::||
近现代::薛昂若::数代书香德望隆，锦心绣口有家风。诗人自古称诗窖，恨我耋年窖不通。::||
近现代::卢青山::天欤何狠，昨日闻婚今日见。慵倚同行，一语寒暄冷若冰。我真倦矣，总为人波风里水。何日波平，来去无心岫上云。::||
近现代::卢青山::年来惆怅，凿壁偷光稍觑相。胆战询人，始识云英嫁已成。雷飞渊默，意欲全抛心怎绝。闻道春来，弃我隆冬独不回。::||
近现代::卢青山::元月廿六，醉入红楼听舞曲。数月无踪，忽见幽灯映面红。移腰小步，看尽回风飘雪舞。欲乞圆苍，赐与今宵一世长。::||
近现代::卢青山::芳名未识，唯恨相逢呼不得。既识芳名，又恨闻名意已惊。一年如此，明岁敲门先已至。争奈孤怀，三百六天不可挨。::||
近现代::卢青山::月能三见，三月未完缘已满。更欲相寻，十二楼台路未明。相逢道上，一语寒暄无异样。交臂匆匆，留下衣香袅不穷。::||
近现代::卢青山::球台对峙，往返圆珠飞玉驶。有口如无，一桌相离似海湖。嗟身不化，化作轻球今世罢。得近芳肌，百折残躯死不辞。::||
近现代::卢青山::球台初见，笑似桃花风里颤。细喘红潮，小拍当胸作扇摇。嘉名未探，梦便相逢情怎唤？起枕茫然，三月馀风特地寒。::||
近现代::卢青山::昨夜微霜，沉醺踏月，手握金觞。往事难寻，新年即至，有泪千行。玉人冷淡何方？短梦又、依依断肠。宿醉初开，新书懒与，一瞬斜阳。::||
近现代::卢青山::细数年华年又换，更数平生，无一成心愿。惆怅情怀灯样暗，开门聊作今宵遣。明月想应千岁倦，独守空天，孤漠无人管。夜夜长祈云作伴，云来却把清光掩。::||
近现代::卢青山::萧叶风中语静微，晴天空照万家梅，岁云暮矣子安归。醉后荒唐醒后悔，迷时快乐悟时悲，一年功业此循回。::||
近现代::刘冰研::谁教虏骑度阴山，戌将生还入汉关。绝域琵琶南渡后，旧京锁钥北门间。三秋雁碛胡尘黯，万里龙沙战血殷。回首可怜孤塞外，悲风日夜吊完颜。::||
近现代::刘冰研::井蛙盘踞蜀江山，一夜兵戈满剑关。蛮触混争蜗角上，英雄生死马蹄间。夜郎城畔春潮急，巴子坟边战血殷。漫笑西川降表在，断头能有几严颜。::||
近现代::刘冰研::笛声吹断秣陵秋，重访秦淮水上楼。岁月何曾留马齿，风尘早已污貂裘。灯边红袖三生梦，槛外青山六代愁。国自兴亡谁管得，海棠花下按扬州。::||
近现代::刘冰研::离宫谁唱雨霖铃，萧瑟芜城灌莽腥。蒋尉莺花付啼鸟，秦淮灯火化流萤。二分明月千家哭，一发残山六代青。回首铜驼秋草里，垂杨终古不堪听。::||
近现代::刘光阁::我生不读书，或能贵与富。我生好读书，名艰利不就。披吟五十年，泥中看斗兽。中夜问青灯，光寒影消瘦。细嚼六经腴，沈酣补馀寿。::||
近现代::刘光阁::豪士每伤时，哲人常隐伏。我持一卷书，暂寄山林读。不为周顗悲，不事袁安哭。悠悠耐岁寒，聊待天心复。::||
近现代::刘光阁::出郭一登高，长空望无际。秋光极远天，四塞连云势。落日映湖澄，馀霞散纹丽。万木生天表，环山野烟继。夕照射迥峰，林峦尚晴霁。牛羊下荒村，入栅篱藩闭。阴壑多虚空，夜风转清厉。灯火远村明，苍苍竹林蔽。古寺闻钟声，梵音何摇曳。夜久山月高，清光盈人袂。::||
近现代::刘光阁::披蓑夜宿西岩表，笠影摇波惊宿鸟。萧疏远火点江村，绕岸潭烟迷未了。瞢醒明朝天霁熙，云峰树挂山月小。::||
近现代::刘光阁::白萍红蓼楚江天，水净寒沙住客船。三十六滩秋未满，渔灯撩乱夕阳烟。::||
近现代::刘光阁::大江日夜慨东流，天地茫茫不计秋。风景无殊关内象，胡尘半掩驿边楼。山河万里供骚首，棋局残盘换马头。鲈脍此番乡味好，枫林红叶送扁舟。::||
清代::钱澄之::留都兵散日，节帅几人亡！祗怪南朝弱，犹怜蜀将强！江山千载恨，清白一门香。拟作招魂赋，遥投北固旁。::||
清代::钱澄之::举国争披发，危冠尔独悲。鱼虾皆马革，天地一鸱夷！节义乡邦讳，姓名估客知。会稽江上水，千里接鸠兹。::||
清代::钱澄之::戴渊起陈墓，事败竟降胡。谁信李陵志，真成伯约图！汝惟拚一死，天欲祸三吴。地下精灵聚，犹为厉鬼无？::||
清代::钱澄之::吾乡吴季子，猿臂喜弯弓。空有捐家志，莫抒报国忠！泪沾三诏湿，梦拟七闽通。莫笑龙眠弱，孙、吴算两雄！::||
清代::钱澄之::抗节师儒事，坚贞似尔稀。为纾雷泽难，竟著杲卿衣！幽梦期当践，家书付未归。三闾虚庙待，并祀志无违！::||
清代::钱澄之::痴肠吴太学，国破早捐生！莫听呼天诉，聊明报汉情。鬼神应有恨，劫运恐难争！近喜威灵见，南昌虏数惊。::||
清代::钱澄之::华亭多节义，死丧及师儒。题壁留谁看，升堂笑独迂！特书「明命永」，果兆汉兴符。正朔鬼神奉，忠魂得慰无？::||
清代::钱澄之::谁怜王录事，竟死婺州围！抗节江东盛，殉城大吏稀！坚持太守篆，还著幕僚绯。一死南朝重，毋言职最微！::||
清代::钱澄之::报国詹公子，麾兵战不还。空传云雾险，竟死大安关！马忆长干瘦，衣怀京兆斑。西溪双血泪，洒滴遍闽山。::||
清代::钱澄之::中丞初战死，祠庙宛陵新。谁窃王綝首！还完重捷身，藁竿无不可，合葬亦随人。近说忠魂附，家家祀作神。::||
清代::倭仁::流水送行客，寒山历万重。半空盘鸟道，一径入云峰。皓皓摩天雪，苍苍拔地松。红尘真远隔，我欲访仙踪。::||
清代::觉诠::悬崖峭壁石玲珑，入竹穿云一径通。行到别峰回望处，半江潮带夕阳红。::||
清代::觉诠::人日登高阁，窗含碧海烟。雨留花外客，春入水中天。树隔层岩峭，山开一洞圆。蜗牛庐尚在，高卧有焦仙。::||
清代::觉灯::昔为行脚客，负笈辞故乡。三参海门国，一度莲花洋。莲花洋接光熙顶，去寻梅福烧丹井。绿摇海水与天浮，一洗年来诗梦冷。携筇复向双峰来，楼阁不劳弹指开。夜有鱼龙妒高卧，洪涛激石如奔雷。我住焦岩今五载，杨岐事有几人解。江头孤月此心明，苍狗白衣时见改。远公净业与谁修，空山独立愁复愁。流光似水去若此，渐觉霜花白上头。::||
清代::药龛::宦海风波五十年，有缘天放许归田。禅门境远须知定，浊世名高未是贤。两袖清风聊自慰，一腔热血有谁怜？到今且束旋干手，濯足西湖伴石眠。::||
清代::荫在::问尽采樵者，无人知隐君。万山最深处，相随惟孤云。::||
清代::荫在::枯藤络危石，略彴不可渡。渔路淡如烟，烟中有人住。忽闻欸乃声，长短自成句。棹入明月湾，幽村隔云树。芦花风萧萧，秋水飞白鹭。::||
清代::胤禛::碧天一轮荡漾，皎洁万里晴辉。夜漏沉沉院宇，寂然默会圆机。::||
清代::胤禛::清昼梵风传磬，中宵禅月满床。声色是我得会，色声与我两忘。::||
清代::胤禛::垂柳阴阴亭榭，落花点点池塘。情怡平林暮霭，目极芳草斜阳。水硙溪边自转，鱼罾篱外谁张？万里清光皎洁，数声笛韵悠扬。::||
近现代::王景果::儒道能亨世道屯，岩疆重见太平春。输诚巨憝从吾化，卧辙群黎失所亲。薄宦渐知风气改，安人雅抱性情真。岘山羊祜还东洛，共读遗碑泪堕巾。::||
近现代::王景果::妙计除奸济世屯，力回天地入长春。沙尘净尽边城固，商旅怀归异族亲。治术原从儒术出，兵威何若德威真。榆民枉费攀辕力，五柳先生车既巾。::||
近现代::王景果::我学无缘邅且屯，光风嘘植座中春。榆关迢递云泥隔，栗里归来杖履亲。义理培将心地厚，慈祥发出性天真。龙沙饯饮山公醉，应倒接䍦不垫巾。::||
近现代::王揖唐::饱霜红叶北风寒，阅世青山夕照残。寺僻僧闲知款客，诗清骨重傥成丹。伯鸾性不因人热，孝绰名符第一官。砥柱南天君勿让，要凭双手障狂澜。::||
近现代::王揖唐::讴歌南国旧棠阴，家世人犹艳茝林。肯道擎天心胆苦，微惊著雪鬓毛侵。纵横酒阵宽杯勇，啸傲词坛怒客瘖。一事输君吾亦妒，好花相对不成吟。::||
近现代::王揖唐::风定秋晴一鸟悬，萸囊高佩到云颠。周游丘是栖栖者，幻梦庄疑栩栩然。骑鹤未须夸万贯，翀天底事说三年。却惭瞰遍逃亡屋，博济犹虚但汝怜。::||
近现代::王理孚::江南望，风皱水成纹。流尽落红春不管，清溪长板剩斜曛。何处吊灵芬。修禊事，三月曲江濆。呜咽兰亭真本绝，更谁唤起右将军。俯仰感斯文。::||
近现代::王理孚::江南望，山色最愁人。寂寞孝陵空碧草，杜鹃花发可怜春。相对见嶙峋。闲涕泪，登眺一沾巾。依旧螺鬟三百叠，不知妆式忤时新。眉黛隔花颦。::||
近现代::王理孚::江南望，春色逐人来。平道垂杨烟漠漠，浓阴如水浸楼台。飞絮落深杯。明日事，昏朗费疑猜。花外晚霞才半缕，愁云乍展又成堆。隔岸况春雷。::||
近现代::王理孚::江南望，芳草遍天涯。陌上晴泥香十里，家家争绣踏青鞋。相约过秦淮。君莫笑，笠屐且安排。昨夜小楼犹听雨，鸣鸠破晓乱春怀。早计未全乖。::||
清代::徐坊::飞乌语燕有哀音，背郭堂成百感侵。窗外秋声黄叶下，门前残照绿苔深。凄凄茹苦含辛意，落落逃名遁世心。千古斜川同抱痛，欲书往事泪沾襟。::||
清代::徐坊::纵横懒读短长书，一任閒云在太虚。历历古今观轸辙，悠悠天地作蘧庐。穷通何事同齐变，草昧应知有鲁初。只入深山最深处，不闻理乱狎禽鱼。::||
清代::徐坊::路侧累累马鬣封，渚蘋一荐授堂翁。中州人物今谁考，汉代循良相与同。大吏从来恶强项，古人先为写遗容。传经若问先生学，原异谈玄魏晋风。::||
清代::徐坊::凭阑俯瞰暮烟屯，郁郁羁怀托酒尊。北向云山终破碎，西来浊浪太奔浑。閒看倦鸟归飞急，静听行人争渡喧。巨壁高崖自千仞，不随砥柱障三门。::||
清代::徐坊::我老真无补，空教侍讲帷。一瓻还秘阁，三礼愧经师。病起凋颜早，书来作答迟。良朋隔瀛海，东望涕涟洏。::||
清代::徐坊::越海乘桴去，吾思管幼安。学通殷甲子，节见汉衣冠。遁世心无闷，蒐奇力未弹。高名王彦考，薇蕨好同餐。::||
清代::徐坊::萧萧黄叶下，故国剩离宫。古木樵人径，斜阳牧笛风。纵横秋潦浊，莽苍乱山童。往事空回首，含悲问朔鸿。::||
清代::徐坊::秋雁参差起，随阳正远寻。欲穷霄汉力，只遂稻粱心。声急繁霜冷，归迟夕照沈。还应念矰缴，莫恃塞云深。::||
清代::徐冶贤::万户千门夕照中，弥天暮色袅长空。何来多少萍飘客，凭吊当年明故宫。::||
清代::徐冶贤::地棘天荆满目遮，雨花台外夕阳斜。当年帝子今何在，无限伤心付落花。::||
清代::戴亨::久钦道范甫追随，旋送文旌出凤池。易水沙清霜落后，燕台风急雁来时。暮云遥忆孤村暝，晓露寒思匹马迟。立雪心依归路杳，前途应见别离诗。::||
清代::戴亨::百年超识慕樵渔，牢落长随万卷书。震世声名归艺苑，出尘踪迹寄僧庐。黄沙蔽目燕山道，白草连天塞上居。潦倒逢君应一醉，高楼呼酒雨晴初。::||
清代::戴亨::万水千山信使稀，书传艰苦到边迟。谩言绝粒真难拯，即便多金岂易赍。目断武夷云起处，魂迷沙漠月沈时。两乡怅望乾坤末，泪洒悲风总未知。::||
清代::戴亨::衰草离披白露凉，草根蟋蟀近匡床。支颐恍惚闻残□，欹枕迢遥到故乡。悴貌入庐惊弟妹，高堂挥泪诘行藏。一声梦断南归雁，月照寒窗秋夜长。::||
清代::戴亨::高原原上暮横烟，辽海燕山路几千。霜介树头催落叶，衣寒天畔未装绵。砌蛩凄语深更月，风□寒敲欲曙天。展转寸心摧已折，秋来终夜不成眠。::||
清代::戴亨::挟策艰难献帝阍，冀邀升斗赡朝昏。那堪孤客天涯境，尽是双亲梦里魂。刺眼寒花三次发，惊心白露九秋繁。望乡时倚庭前树，冷雁哀笳满蓟门。::||
清代::戴亨::秋深景物尽萧条，此日登临兴岂豪。风捲黄沙连野阔，鹰抟紫塞振云高。闭门不落儒生帽，怀土愁沾客子袍。独对茱萸频自酌，醉横孤剑读离骚。::||
清代::戴亨::百年怀抱竟何成，仓卒羁魂恨未平。客里一棺凭友葬，边荒八口仗谁生。义当身任无他诿，泪为家贫暗自倾。杯酒酹君君有识，九泉应鉴故人情。::||
清代::戴亨::经年此夕慰相思，徙倚天街漏渐移。欢会明看银汉接，深情偏渡鹊桥迟。应知顷刻相逢处，便是离魂欲断时。旧恨新愁和夜永，人间且谩说佳期。::||
清代::戴亨::放眼乾坤一笑看，钦君高致隐烟峦。功名亲老予难已，出处身轻尔自宽。水浸碧天孤月皎，山悬飞瀑落云寒。狂吟散发无拘束，不信人间行路难。::||
近现代::金鉴才::清溪花雨绝纤尘，别有洞天一段春。我若浮家也到此，岂能归作武陵人。::||
近现代::金鉴才::草塘伫立最堪思，梦里孤衷似旧时。不是风波平彻底，冰清玉白又谁知。::||
近现代::金鉴才::一抹孤云落照斜，悠然微步过田家。江天雁字归声急，满树风牵扁豆花。::||
近现代::金鉴才::屋角依稀月影残，残时始觉满时难。玉盘洗出中秋夜，犹许人间仔细看。::||
近现代::金鉴才::梧桐垂露曳新柔，一片清光叶外浮。材大莫因琴瑟斫，钟生今已觅封侯。::||
近现代::金鉴才::孤山阅尽万梅花，雨后风前几树斜。莫道人生无定著，能安身处即为家。::||
近现代::金鉴才::回首原来不丈夫，半生潦倒一身孤。今宵更向桐阴宿，赚得浓睡淡梦无。::||
近现代::金鉴才::曾记扬帆过洞庭，一湖深碧映春星。四周隐约光千点，都是寻常落草萤。::||
近现代::金鉴才::画法谁参一指禅，泼翻水墨走云烟。他年会得潘公趣，十里荷花好放船。::||
近现代::金鉴才::平湖一棹动微涟，花影联翩扑面鲜。欲觅新诗乘醉去，莲娃笑指酒中仙。::||
近现代::卢青山::天欤何狠，昨日闻婚今日见。慵倚同行，一语寒暄冷若冰。我真倦矣，总为人波风里水。何日波平，来去无心岫上云。::||
近现代::卢青山::年来惆怅，凿壁偷光稍觑相。胆战询人，始识云英嫁已成。雷飞渊默，意欲全抛心怎绝。闻道春来，弃我隆冬独不回。::||
近现代::卢青山::元月廿六，醉入红楼听舞曲。数月无踪，忽见幽灯映面红。移腰小步，看尽回风飘雪舞。欲乞圆苍，赐与今宵一世长。::||
近现代::卢青山::芳名未识，唯恨相逢呼不得。既识芳名，又恨闻名意已惊。一年如此，明岁敲门先已至。争奈孤怀，三百六天不可挨。::||
近现代::卢青山::月能三见，三月未完缘已满。更欲相寻，十二楼台路未明。相逢道上，一语寒暄无异样。交臂匆匆，留下衣香袅不穷。::||
近现代::卢青山::球台对峙，往返圆珠飞玉驶。有口如无，一桌相离似海湖。嗟身不化，化作轻球今世罢。得近芳肌，百折残躯死不辞。::||
近现代::卢青山::球台初见，笑似桃花风里颤。细喘红潮，小拍当胸作扇摇。嘉名未探，梦便相逢情怎唤？起枕茫然，三月馀风特地寒。::||
近现代::卢青山::昨夜微霜，沉醺踏月，手握金觞。往事难寻，新年即至，有泪千行。玉人冷淡何方？短梦又、依依断肠。宿醉初开，新书懒与，一瞬斜阳。::||
近现代::卢青山::细数年华年又换，更数平生，无一成心愿。惆怅情怀灯样暗，开门聊作今宵遣。明月想应千岁倦，独守空天，孤漠无人管。夜夜长祈云作伴，云来却把清光掩。::||
近现代::卢青山::萧叶风中语静微，晴天空照万家梅，岁云暮矣子安归。醉后荒唐醒后悔，迷时快乐悟时悲，一年功业此循回。::||
清代::弘历::映日芳菲九月菊，过云锦绣一房山。缥缃随意堪抽绎，趁此秋斋片晌閒。::||
清代::弘历::雁背霜空秋意深，晴和聊复一登临。泬寥丘壑无宗赏，淡泊生涯静者心。::||
清代::弘历::山馆悠然清且舒，每来偏觉适几馀。云开远岫苍盈牖，风过疏林红点除。::||
清代::弘历::时止时霏烟景宜，凌风赤羽未嫌迟。数番驰射徐收伍，跋涉吾原众共之。::||
清代::弘历::度岭踰沟万点繁，瀑垂何必藉遥源。雨衣不漏知需瓦，谲谏还因忆谠言。::||
清代::弘历::千峰顷刻吐云奇，一阵凉丝马上披。颇念征人叹渐石，关中秋麦却宜时。::||
清代::弘历::虞人破晓骤前斿，围合秋山雨脚稠。成局不教传罢猎，佳名漫拟魏文侯。::||
清代::弘历::为便行囊作袖珍，秋山浮霭霁光新。展当毡室千峰入，著语难分画与真。::||
清代::弘历::千峰紫翠画屏迎，不定寻常阴与晴。截水爱看横蟹断，隔林时听𡇼驼声。::||
清代::弘历::云里高峰雨不知，涨添千涧只移时。轻烟片刻全开霁，碧宇晶阳幻太奇。::||
清代::郑国藩::苦志为诗老未成，推敲枉自费经营。选词长忆张三影，讲艺难逢顾一声。夜雨竹窗思旧梦，秋风桐院动离情。年来回首燕云路，顶戴犹惭千佛名。::||
清代::郑国藩::四壁休嘲司马贫，西山爽气自清新。三冬文史千秋业，百鍊冰霜七尺身。对酒每思陶令菊，临风常避庾公尘。铜驼等是埋荆棘，何事文章苦剧秦。::||
清代::郑国藩::亥子年来百事非，殷忧几度减腰围。天心已逐沧桑改，世局还如雾霰飞。积毁易销邹子骨，食言翻羡季孙肥。他年经过汨罗水，应为湘累吊落晖。::||
清代::郑国藩::壮志登仙磨已尽，新诗点鬼习难删。关侯威望惊三楚，白傅才名动八蛮。贾子著书修政急，阮公道论解人艰。别有严光称避世，富春江畔钓鱼还。::||
清代::郑国藩::北山之北南山南，高卧白云一草庵。猿鹤有情应恋我，神仙无分且清谈。药炉茶鼎随时过，春韭秋菘次第甘。莫放阶前流水出，问津恐有渔郎探。::||
清代::郑国藩::旧约归山愿久违，登楼北望一增悲。重崖有石撑天柱，末世无人挽地维。闻道中原方逐鹿，从今世事等怜夔。他时若遇旧猿鹤，应愧高踪未易追。::||
清代::郑国藩::谪仙原合住蓬莱，万卷人誇著作才。马帐春风连北斗，鲤庭旧雨接南陔。介眉句就觞同奉，戏綵衣多锦细裁。笑我探骊空爪甲，也随雁足趁秋来。::||
清代::郑国藩::潜园高卧老袁安，桂树飘香几岁寒。人仰盛名归洛下，天留耆德壮词坛。五旬夫妇齐眉易，三世儿孙膝绕难。怪底元方常后席，凤楼云气墨初乾。::||
清代::郑国藩::解组渊明久倦游，琵琶听唱旧江州。避人地辟烟三径，乐圣杯衔月一楼。削木曾期公冶对，著书未许子虚侔。秋深南极星增烂，照遍归云阁几周。::||
清代::郑国藩::忆君寿我走诗筒，愧我寿君句未工。一例冈陵随献颂，几回云树想高风。神交自昔忘行迹，世事由来重变通。千古沧桑谁管得，大苏春梦已匆匆。::||
近现代::郁达夫::兄等平安否。记离时，都门击筑，汉皋赌酒。别后光阴驹过隙，又是一年将旧。怕说与、新来病瘦。我自无能甘命薄，最伤心，母老妻儿幼。身后事，赖良友。半生积贮风双袖。悔当初，千金买笑，量珠论斗。往日牢骚今懒发，发了还愁丢丑。且莫问、文章可有。即使续成秋柳稿，语荒唐，要被万人咒。言不尽，弟顿首。::||
近现代::郁达夫::客里相思浑似水。似水相思，也带辛酸味。我本逢场聊作戏，可怜误了多情你。此去长安千万里。地北天南，后会无期矣。忍泪劝君君切记，等閒莫负雏年纪。::||
近现代::郁达夫::昨夜相思梦未成，过三更。今朝两眼不分明，漠难醒。莫问愁多少，量来叠叠层层。恨他樊素忒无情。与春行。剩我苦零丁。::||
近现代::郁达夫::春愁似水刀难断，村酿偏醇醉易狂。笑指朱颜称白也，乱势青眼到红妆。上方钟定夫人庙，东阁诗成水部郎。看遍野梅三百树，皋亭山色暮苍苍。::||
近现代::郁达夫::一夜天风到蕙兰，花香人梦两阑干。折来红豆悲难定，湿尽青衫泪不干。佳妇而今归帝子，腐儒自古苦酸寒。绵绵此恨何时了，野雉朝飞不忍看。::||
近现代::郁达夫::醉拍阑干酒意寒，江湖寥落又冬残。剧怜鹦鹉中州骨，未拜长沙太傅官。一饭千金图报易，几悲五噫出关难。茫茫烟水回头望，也为神州泪暗弹。::||
近现代::郁达夫::九岁题壁四座惊，阿连少小便聪明。谁知早慧终非福，碌碌瑚琏器不成。::||
近现代::郁达夫::我住大桥头，窗对涌泉寺。日夕望遥峰，苦乏双飞翅。夜兴发游山，乃遂清栖志。暗雨湿衣襟，攀登足奇致。白云佛面寒，海风松下恣。灯火记来程，回头看再四。久矣厌尘嚣，良宵欣静閟。借宿赞公房，一洗劳生悴。::||
近现代::郁达夫::风急星繁夜，离愁比梦强。昨宵逢汝别，竟夕觉秋凉。岂是音书懒，都缘客思长。纵裁千尺素，难尽九回肠。小草根先折，大鹏翼未张。谢娘倘有意，怜及白衣郎。::||
近现代::郁达夫::寰宇高寒此一峰，九州无奈阵云封。何当重踏昆仑顶，笑指蜗牛角上踪。::||
近现代::裴涛::远道迢迢傍鸟飞，深阴肃肃涧声微。三千年里谁经过，留住行云不放归。::||
近现代::裴涛::霜冷天南半壁潮，满山红叶递相招。昔年零落无人见，今与秋风两寂寥。::||
近现代::裴涛::一生冷暖说何益，此日浮沉避亦难。求饵千江终不怨，霜锋未及水波寒。::||
近现代::裴涛::遥看溪山入暮时，曾无一日不相思。云间心事凭君说，燕子归来春已迟。::||
近现代::裴涛::人间四月杏花天，陌上归来缓并肩。此日横波春水嫩，十年流不到君边。::||
近现代::裴涛::满壁晨光淡似烟，如今谁立小窗前。桐花吹尽行人老，开过春风已十年。::||
近现代::裴涛::忧愁一念一丝生，二十年中思未停。梳尽人间烦恼事，渐今双鬓向君青。::||
近现代::裴涛::时至艰难事事哀，情深情薄许人猜。眉间一段新愁色，任是春风吹不开。::||
近现代::裴涛::明月低徊乡路迷，十年流影过清溪。垂杨不忆当时事，依旧春风绿满堤。::||
近现代::裴涛::双雉朝飞栖晚蓬，归来何处落花风。山中久绝行人迹，谁种端阳一丈红。::||
近现代::乔大壮::巫峡秋来，遍近渚远滩，去樯过绝。雾浓烟澹，圆晕偏随眉月。听寒女、刀尺催人，甚镜尘未扫，笥锁嫞发。暗虫不语，乍坠还飞梧叶。天边自归晚雁，有素书到否，此时难说。临风几声急管，千茎华发。可怜宵、露珠泫睫。流水样、年光怨切。昨梦钿閤，红烛照、香篆初结。::||
近现代::乔大壮::萐莆微凉，红巾半蹙。隔座螺杯酌仙醁。新声偏传井水处，高名自映吴兴录。九天风，五湖雨，远穷目。明镜照人双鬓绿。归梦未阑更筹速。甚日经帷理丝竹。床头练裙斜草满，班中袖简霜台肃。和香方，养生论，花前续。::||
近现代::乔大壮::舵楼东逝波，鹢首西沈月。何似一心人，自此无期别。犯雾剪江来，打鼓淩晨发。君去骨成尘，我住头如雪。::||
近现代::乔大壮::百年乔木书堂，蠹鱼爱食神仙字。清风朗月，白蘋洲畔，骆驼桥底。禹穴东崩，秦灰西煽，人生到此。待狂尘靓扫，玉签重整，呼杯酒，菭枝外。我忆君家刺史。老人星好辞谁继。芳筵折柳，危滩逢雁，江山故事。暗惹相思，荷花一路，莼羹千里。付南宗妙手，丹青彷佛，写嫏环地。::||
近现代::乔大壮::雁早辞南，鱼迟到海，书短恨长谁寄。随风絮转，因雨菭生，误却年年花事。到处玉觞断酒，经时钿筝移字。任画屏、蠹损香桃更瘦，重写无自。病里。春寒妨午睡。梦醒也忘归计。沮孤帆天际。闹古社神鸦，乱山望帝。悄抚通中仙枕，还凝暮云遥睇。鬓成雪、入蜀桓郎，故衣浴罢新试。::||
近现代::乔大壮::凤管催离色。玉女窥云隙。浮世歌长短，赚心力。镜屏几尺。留照双飞翼。仙路无行迹。扶醉呼镫，画阑干外愁觅。桃红柰白。露座遗芗泽。蜡泪成堆处，收钿饰。梦闻金缕，曲罢天风息。说与长相忆。暮待无花，故枝空恁折得。::||
近现代::乔大壮::天末凉风到，违山十里，蟪蛄朝暮。短梦惊回，又凝霜鬓绿，涴尘衣素。倚楼望久，近书渺、时牵羁绪。琴调改、妙手师涓为我，重招春煦。槛角秋英稍吐。酒盈尊、劝收危虑。九州大、看河崩自塞，金贱如土。镜里岁华再少，共小筑、墙东住。消摇旧隐溪云，画屏烟树。::||
近现代::乔大壮::当门流水远无穷。浅绿比愁浓。银筝怕理江南调，画桥侧、烟树冥濛。斜照坠鞭，昏黄索酒，如梦旧游踪。金波千里冷溶溶。消息可曾通。婵娟二八年年见，柰尘掩、今夕房栊。天际片帆，欲舒还卷，閒了半江风。::||
近现代::乔大壮::秋水生波，暮云离岫，驹光逝矣无还。笑此去、娵隅俊语，枉带诸蛮。逆旅貂裘也敝，襟袖染、烛泪斓斑。松楸畔，上冢路阻，满眼家山。如何燕巢无定，却过海经江，苦托梁閒。旧游恁、风吹梦醒，月照花残。毕竟柴门闭好，人世事、输与长閒。中宵起，空籁万壑天寒。::||
近现代::乔大壮::满江风，镜奁绿皱颇黎。桂华边、山河倒影，彩笔从写清辉。画阑长、教收步障，艇子远、闻奏参差。烛映千家，阴晴万里，别来何苦少圆时。看斗转、参横无定，灵鹊背巢飞。琼楼里，金尊正暖，玉漏偏迟。谢郎情、而今不断，赋后重有寻思。应新占、彗斿四扫，换旧躔、银浦南移。后夕清商，来年俊赏，霜娥凝涕未曾知。任襟袖、凉侵白露，投老失前期。人间世，南冠乱葆，行处愁随。::||
近现代::乔大壮::巫峡秋来，遍近渚远滩，去樯过绝。雾浓烟澹，圆晕偏随眉月。听寒女、刀尺催人，甚镜尘未扫，笥锁嫞发。暗虫不语，乍坠还飞梧叶。天边自归晚雁，有素书到否，此时难说。临风几声急管，千茎华发。可怜宵、露珠泫睫。流水样、年光怨切。昨梦钿閤，红烛照、香篆初结。::||
近现代::乔大壮::萐莆微凉，红巾半蹙。隔座螺杯酌仙醁。新声偏传井水处，高名自映吴兴录。九天风，五湖雨，远穷目。明镜照人双鬓绿。归梦未阑更筹速。甚日经帷理丝竹。床头练裙斜草满，班中袖简霜台肃。和香方，养生论，花前续。::||
近现代::乔大壮::舵楼东逝波，鹢首西沈月。何似一心人，自此无期别。犯雾剪江来，打鼓淩晨发。君去骨成尘，我住头如雪。::||
近现代::乔大壮::百年乔木书堂，蠹鱼爱食神仙字。清风朗月，白蘋洲畔，骆驼桥底。禹穴东崩，秦灰西煽，人生到此。待狂尘靓扫，玉签重整，呼杯酒，菭枝外。我忆君家刺史。老人星好辞谁继。芳筵折柳，危滩逢雁，江山故事。暗惹相思，荷花一路，莼羹千里。付南宗妙手，丹青彷佛，写嫏环地。::||
近现代::乔大壮::雁早辞南，鱼迟到海，书短恨长谁寄。随风絮转，因雨菭生，误却年年花事。到处玉觞断酒，经时钿筝移字。任画屏、蠹损香桃更瘦，重写无自。病里。春寒妨午睡。梦醒也忘归计。沮孤帆天际。闹古社神鸦，乱山望帝。悄抚通中仙枕，还凝暮云遥睇。鬓成雪、入蜀桓郎，故衣浴罢新试。::||
近现代::乔大壮::凤管催离色。玉女窥云隙。浮世歌长短，赚心力。镜屏几尺。留照双飞翼。仙路无行迹。扶醉呼镫，画阑干外愁觅。桃红柰白。露座遗芗泽。蜡泪成堆处，收钿饰。梦闻金缕，曲罢天风息。说与长相忆。暮待无花，故枝空恁折得。::||
近现代::乔大壮::天末凉风到，违山十里，蟪蛄朝暮。短梦惊回，又凝霜鬓绿，涴尘衣素。倚楼望久，近书渺、时牵羁绪。琴调改、妙手师涓为我，重招春煦。槛角秋英稍吐。酒盈尊、劝收危虑。九州大、看河崩自塞，金贱如土。镜里岁华再少，共小筑、墙东住。消摇旧隐溪云，画屏烟树。::||
近现代::乔大壮::当门流水远无穷。浅绿比愁浓。银筝怕理江南调，画桥侧、烟树冥濛。斜照坠鞭，昏黄索酒，如梦旧游踪。金波千里冷溶溶。消息可曾通。婵娟二八年年见，柰尘掩、今夕房栊。天际片帆，欲舒还卷，閒了半江风。::||
近现代::乔大壮::秋水生波，暮云离岫，驹光逝矣无还。笑此去、娵隅俊语，枉带诸蛮。逆旅貂裘也敝，襟袖染、烛泪斓斑。松楸畔，上冢路阻，满眼家山。如何燕巢无定，却过海经江，苦托梁閒。旧游恁、风吹梦醒，月照花残。毕竟柴门闭好，人世事、输与长閒。中宵起，空籁万壑天寒。::||
近现代::乔大壮::满江风，镜奁绿皱颇黎。桂华边、山河倒影，彩笔从写清辉。画阑长、教收步障，艇子远、闻奏参差。烛映千家，阴晴万里，别来何苦少圆时。看斗转、参横无定，灵鹊背巢飞。琼楼里，金尊正暖，玉漏偏迟。谢郎情、而今不断，赋后重有寻思。应新占、彗斿四扫，换旧躔、银浦南移。后夕清商，来年俊赏，霜娥凝涕未曾知。任襟袖、凉侵白露，投老失前期。人间世，南冠乱葆，行处愁随。::||
清代::陈祖绶::话相思。便相思。万里黄沙归雁迟。星津鼙鼓时。酒盈卮。泪盈卮。回首京尘衣尚缁。楼台今已非。::||
清代::陈祖绶::睛。听过谯楼二鼓声。云迟散，月缺—边明。::||
清代::陈祖绶::天如水，恁冷奈何天。梦也琼楼高处住，仙乎白雪醉中篇。裘敝又今年。::||
清代::陈祖绶::累日寻书走蠹鱼。无书枉自费工夫。馈贫粮缺可愁无。欲去看梅天未雪，须君有酒月当炉。我来一醉一壶卢。::||
清代::陈祖绶::到花前。醉花前。澹写秋心亦懒仙。瓮头眠。还当雨暝烟深处。暖迟暮。可许先生买秫田。酿山泉。::||
清代::陈祖绶::江南自觉繁华梦。六朝山色时相送。新扫旧巢痕。耐寒花在门。斜风还细雨。容易重阳去。淡泊一尊开。当筵说剑来。::||
清代::陈祖绶::一曲骊歌起。太匆匆、神仙梅尉，移官镜水。独有琼林佳话在，艳说状头名字。毕竟是、君家故事。满县栽花聊小试，喜频年、治谱参图史。几秃尽，管城子。霜天催老秋光矣。话昔游、谢公双屐，丰碑还峙。绿箨紫茸吟啸处，试问眼中人几。尽付与、黄花香里。寿客使君齐不朽，便流传、抵得甘棠美。古彭泽，信知己。::||
清代::陈祖绶::绿柚垂丸，赪桐缀瓣，秋虫声里凉禁。檐牙墙角，万籁作商音。但见溜飞如瀑，堆青处不辨浓阴。江乡路，他乡骨肉，一样别离心。沈沈。香篆外，谱花作史，编草成吟。愧埋头伏案，蠹简搜寻。敢说国门有价，能易得一字千金。犹私幸，春风绛帐，偏我受知深。::||
清代::陈洵::尊酒相逢，笑同是、旧日天涯行客。花气轻浣兰襟，琵琶泪无迹。秋正悄、疏灯自落，风潇洒、桂华流席。截竹吹云，抽刀断水，天地宽窄。且休问、吴国当年，甚湖里宇宙夜深觅。都向藕花多处，似桃源尘隔。清事满、闲身又好，度冷香、写上词笔。只怕传过江南，那人相忆。::||
清代::陈洵::佳约花辰，余欢烛夜，起来人意闲闲。便无一事，风信若相关。迟日吾庐自好，庭阴转、幽梦初还。江头路、飞红去远，流水在人间。青山华鬓老，流霞信美，不驻朱颜。但归来莫问，身外田园。肯向萧条伴我，蓬蒿长、当户休删。从分取、茅龙风雨，叶叶战春阑。::||
清代::吴敬梓::鹿韭香浓，雀瓢香细。何人庭院春初霁。还家两月不曾过，又从江上招舟子。挑荠篱根，焙茶窗际。一般也有幽间事。独怜涉险总无端，橹声轧轧波声里。::||
清代::吴敬梓::一船离恨斜阳外，遥凝数行穹翠。乱藻横陈，崇兰稚密，才过清明天气。鱼儿燕子。看飞入樯边，皱来波底。绿柳青帘，趁虚人聚水中沚。终宵眠亦未稳，早月到篷窗，好夜如洗。蜡屐谁家，湔裙那处，偏我羁愁千里。心惊不已。叹百五韶光，袛余馀几。雨甲烟苗，菜花开遍矣。::||
清代::吴敬梓::宝髻香螺染，罗裙绿草齐。新裁淡墨水田衣。坐拥薤纹冰簟，团扇也相宜。拂晓烟初敛，当春鸟正啼。自挑弱线小窗西。绝胜樗蒲，绝胜赌围棋。绝胜笋舆油壁，花外蹋香泥。::||
清代::吴敬梓::令节穷愁里。念先人、生儿不孝，他乡留滞。风雪打窗寒彻骨，冰结秦淮之水。自昨岁、移居住此。三十诸生成底用，赚虚名、浪说攻经史。捧卮酒，泪痕滓。家声科第从来美。叹颠狂、齐竽难合，胡琴空碎。数亩田园生计好，又把膏腴轻弃。应愧煞、谷贻孙子。倘博将来椎牛祭，总难酬、罔极恩深矣。也略解，此时耻。::||
清代::吴敬梓::薜荔墙边，藤萝石上，自然潇洒。长松百尺，绝似虬龙高挂。叹三年、柴扉未开，蛛丝网遍茅檐罅。只晚驱黄犊，霜枫红映，夕阳西下。寒夜。从容话。枉眷恋秦淮，水亭月榭。撇却家山，紫翠丹青如画。想泼醅、春酒正浓，绿杨村店鸡豚社。几多时、北叟南邻，定盼余归也。::||
清代::吴敬梓::雀化虹藏，又过了、今年冬序。临水槛、寒潮绿减，夕阳红聚。几处霜风催铚乂，谁家夜月鸣机杼。更木兰、椒叶盖奚头，糟床注。岂合在，他乡住。岂合被，虚名误。盼故山榛莽，先人邱墓。已负耦耕邻父约，漫思弹铗侯门遇。再休言、得意荐相如，凌云赋。::||
清代::吴敬梓::鹊炉烟，鸾镜影，记向画屏见。竹叶花裙，白苧趁时剪。是他病后心情，愁中风度，几曾带、玉钗金钏。锦堂畔。早把银烛高烧，重帘隔娇面。射覆分曹，姊妹半宵宴。只馀几度回眸，一声长叹，瞒不过、杏梁双燕。::||
清代::吴敬梓::墙匡月转。渐雾滃秦淮，窗影遮断。蕉萃黄花满径，槿篱零乱。丝丝蒜发羞临水，倦凭阑、又成长叹。板桥垂柳，渔家系艇，晚炊菰饭。正客子、凄凉满眼。待香醪自煮，绿蚁浮盏。三百青铜，买得几炉麸炭。冷吟间醉原无味，更何堪愁深酒浅。步櫩屣倚，残星数点，两行哀雁。::||
清代::吴敬梓::织屩堂中客。困风尘、如流岁序，行年五十。南越北燕游倦矣，白下凿坏为室。似巢父、一枝栖息。昨夜桐风惊短梦，把园林、万绿都萧瑟。秋士感，壮心迫。荀卿正遇游齐日。叹胸中、著书干卷，沈埋弃掷。尚有及时一杯酒，身后之名何益。张季膺、斯言堪述。天意也怜吾辈在，且休忧、尘世无相识。长寿考，比金石。::||
清代::吴敬梓::熟梅时候。帘外薰风透。梁燕乳，庭花瘦。堆盘烹白小，洗盏呼红友。千古事，文章尽为先生寿。伯玉知非后。翁子穷经久。人渐老，愁依旧。弹琴看鬓影，泼墨盈怀袖。须念我，一春寂寞青溪口。::||
近现代::沈祖棻::极目行云独倚阑，羞凭双燕问游鞯。灯残怕作长宵泪，香薄难温子夜寒。春梦短，客愁宽。花前何惜暂相看。此情忍付他年忆，更自殷勤理素弦。::||
近现代::沈祖棻::羞借清尊理旧狂，红楼珠箔但相望。十年空忍将枯泪，一夜重回未断肠。欢意少，别怀长。凭阑争惜更思量。西风不管黄花瘦，自向閒庭做晚凉。::||
近现代::沈祖棻::病枕昏灯不自聊，带围宽尽旧时腰。星辰谁解怜今夜，魂梦空教过谢桥。寒恻恻，漏迢迢。心香禁得几回烧？大堤无限青青树，独系相思是柳条。::||
近现代::沈祖棻::离合云踪意转迷，几曾相见胜相思。丝成玉茧蚕空缚，花作泥香燕未知。金井露，碧梧枝。西风翠袖苦禁持。月明不到回廊下，夜夜新寒卷绣帷。::||
近现代::沈祖棻::粉润脂温。甚生绢乍展，呼起湘魂。依稀画兰心事，铅泪留痕。日暮淩波何处？步千驿、罗袜生尘。回头楚天远，解佩江空，鼓瑟云昏。国香流落久，叹东风换世，残梦无春。晚潮凄咽，应悔翠带轻分。更怕瑶簪冻折，误几多、洛浦归人。青青数峰在，剩水流愁，尚护灵根。::||
近现代::沈祖棻::人生不合吴城住，消魂粉尘脂水。柳影画中楼，任春眠慵起。断肠歌舞地。付词客醉红吟翠。一棹横塘，落花双桨，涨波都腻。还记。旧家时，疏帘静，轻漾素兰风细。瓷碗碧螺春，更香浮茉莉。别来飘泊久，总难忘故乡风味。去程远，鼓角年年，叹误人归计。::||
近现代::沈祖棻::莫向西川问杜鹃，繁华争说小长安。涨波脂水自年年。筝笛高楼春酒暖，兵戈远塞铁衣寒。尊前空唱念家山。::||
近现代::沈祖棻::茶迟火缓，一卷偷閒看。侍女嬉游行渐远，知道今朝饭晚。词笺待写离情，宫商细酌新声。帘里苦吟才罢，空怜厨下焦铛。::||
近现代::沈祖棻::鸾刀乍试，脍玉丝难细。一味从容怜小婢，却问高朋来未。座中草草杯盘，丁宁酒盏须宽。归晚不须红烛，山前月子弯弯。::||
近现代::沈祖棻::樵蹊渔舍，行到前村也。认取青帘楼外挂，休问新来酒价。昨朝乍典春衣，今朝日暖风微。拚得醉扶归去，深山卧听莺啼。::||
清代::濮淙::诗成当代说方干，何事辞家久不还。梦里汤泉非故国，眼前云海是名山。花深古灶凭烧药，月冷啼猿为守关。只是白头慈母在，不教容易别人间。::||
清代::濮淙::容易相逢尚未逢，老年亲故喜相从。已辞野店中山酒，望断烟江北固峰。一夜梦游千里月，五更霜落万家钟。莫言人远天涯近，书到楼头第几封？::||
清代::濮文暹::峨眉六月雪，芙蓉半城花。花开雪再春，游子当还家。怜我诸弟妹，风中尘与沙。楚泽香采兰，越溪寒浣纱。群流尽归海，君亦平泛槎。次第相见之，因缘满天涯。我怀不堪述，转为君长嗟。::||
清代::濮文暹::人生大邂逅，多在阡与陌。飘零各异地，异地成咫尺。持来双镜光，互照好颜色。岂惟照颜色，肝胆了不隔。平生失途马，颠蹶在荆棘。君既宛转导，又为施羽翼。君今弃我去，好春失消息。柳条与梅花，为谁更妆饰。本自无远别，生灭年仅百。所悲再见期，又非此旦夕。既作有情物，得不泪沾臆。登堂慰君母，母正缝衣裳。衣裳亦何丽，鬓发亦何苍。知君当早还，君还我何方。君今别母时，有我相扶将。行当我别母，不见君在旁。劳燕各背飞，春风尔何忙。独余慈乌声，绕屋空徬徨。::||
清代::濮文暹::再见能几何，别君复兹晨。深意幸有托，仍恐含未申。感君万里来，爱我性情真。往往作痛语，不为伤孤贫。半生无所有，何以赠远人。去去君莫愁，敢不惜其身。乱花插行李，锦水亦何春。愿持一勺水，预洗征衫尘。::||
清代::濮文暹::微笑忽破睡，情梦媚幽独。春烟定后痕，荡漾在心目。欲说境已志，鸟语碎空绿。::||
清代::濮文暹::古战场，沙与虫。今战场，罴与熊。天戈西挥日不东，昨日将军今上公。美人载归千艨艟，岂无夫家皆鬼雄。乌鸢狐狸饱不尽，髑髅磨苔生青铜。呜呼今战场，犹照古时月。呜呼古战场，不染今人血。古人战场重边功，今人战场中原中。::||
清代::濮文暹::我生误文字，平贼无奇术。远闻三里城，受攻四十日。报国固不才，亦莫救家室。有弟杀贼归，犹抱老母膝。膝前妹娇痴，向之索枣栗。忽惊刀矛撞，投怀涕潜溢。是时屋瓦飞，雷从地底出。烟中互长梯，与贼相甲乙。三登而三堕，催以万觱篥。全家争督战，不解避斧锧。致身臣应尔，寸土守敢失。贼富民愈贫，雀罗鼠更掘。雀鼠幸未空，全军仍以律。朝向大吏述，暮向大吏述。大吏无援师，忍怒日受叱。昨日兵力分，十已遣六七。近郊贼方横，山城遑与恤。驰书慰众心，此情不忍笔。但言大军来，重围破可必。讹语纷刺耳，入梦亦不吉。仰天问消息，鸿雁杳无一。不来肝肠裂，来亦肝肠裂。上言民可怜，下与骨月诀。我思化黄鹄，飞入罗网缺。贼营三十里，去恐羽翼折。将心且随月，黯照战场血。旂渍血花紫，月下惨成列。登陴见予季，此时心骨热。书生弱有年，一旦横磨铁。老母素怜儿，今不闻呜咽。昨驰告急封，家书竟断绝。公义不及私，此举太豪杰。独不计汝兄，请师喉屡噎。家人祇解啼，首蓬面不洁。巍巍雨花冢，深深大峨穴。德薄者祀斩，或免天所罚。服官三十载，吾父多清节。生儿诚太愚，处世又不哲。恃此臣子心，安危总一辙。圣诏渴求贤，所恨学尽拙。男儿好身手，甘兹尘土灭，煌煌君父恩，及时好施设。::||
清代::濮文暹::老蝉断续吟，夕阳乱明灭。雨气集空林，揽之有余热。悠悠一寸心，事事郁相结。复此多炎凉，何处生分别。腥风吹断虹，云腰又中截。::||
清代::濮文暹::花姑沈醉竹郎祠，鸡卜喃喃问出师。风雨万山人鬼界，刍粮千里圣明时。最难抛掷黄金赏，欲诉功名白骨知。闻道滇池半清浅，至今鹬蚌苦相持。::||
清代::邓瑜::小别已难堪，况复有远行。从兹远父母，卫女同伤情。我意诚恻恻，大义岂不明。此身不自主。万感中怀生，天心无两全，垂袖重吞声。::||
清代::邓瑜::北宫有奇女，不嫁能安贫。甘心粥钗珥，守贞奉老亲。有志我不逮，俯仰愧此身。但觉秋风恶，吹我如轻尘。悠悠远别离，世事难由人。::||
清代::邓瑜::于归甫两月，辘轳回柔肠。我生廿六年，无日离高堂。一旦甬江水，送我游荆襄。我生日以远，我心日以伤。天涯即门外，夙愿何时偿。::||
清代::邓瑜::俯仰乾坤感古今，倦时假寐醒沈吟。无情暮杵催愁起，有味寒镫耐夜深。自分性迂甘忤俗，转欣才拙少知音。痴魂愿化天边月，照彻人间静女心。::||
清代::邓瑜::久雨喜新霁，晴空旭影浮。狂花如欲笑，眠柳若为愁。重订湔裙约，还邀拾翠游。春郊浑似画，无限暮山幽。::||
清代::邓献璋::青天不易上，蜀道古来难。十二巫峰里，飘然寄一官。雨云行处幻，琴鹤坐边寒。明岁北归雁，烦君寄羽翰。::||
清代::邓献璋::尉氏征鞍早，行行入画中。深烟连断岸，斜月澹疏桐。驴背霜华冷，鸡声梦境空。东偏村落晓，柿叶烂秋红。::||
清代::邓溱::竹剪西窗春雨急，尽著潇潇，不管人离别。红泪一丝粘袖湿，袖痕都做桃花色。谁向楼头吹玉笛，一曲阳关，催送天涯客。满目关山春草碧，明朝何处寻行迹。::||
清代::邓溱::风风雨雨重阳候，篱角黄花瘦。思归已是不胜情，何况征鸿都做可怜声。十年不到江南路，目断浮云暮。几株衰柳白门寒，谁在夕阳红处倚阑干。::||
清代::邓琛::十年窃禄升斗微，此心已逐南云飞。胡为蹇钝似驽马，秋来空餍苜蓿肥。去年秋院几同舍，愁见霜皋木叶稀。战诗徒夸出秀句，煮字那得疗朝饥。何如此月就我饮，不待招邀来庭扉。阴晴万里共今夕，琼楼高处烟霏霏。飞狐古塞未解甲，射雕落日空猎围。萤火熠耀时物变，坐见清露沾裳衣。苍龙角尾仰不见，王良天驷谁为鞿。惟应幽人无检束，看花步月山中归。::||
清代::顾贞观::曾是上清携手处，迢遥笙鹤遗音。水如环佩月如襟。幔亭人杳，归路已难寻。莫倚君身仙骨在，晓霜明镜骎骎。碧天云海约投簪。旧欢新别，回首两沉吟。::||
清代::顾贞观::烟月扬州不可住，金阊亭下牵船处。风流海内几知名，却傍江潭惜《枯树》。壮心无计得消磨，千叠蛮笺十斛螺。鸳鸯翡翠长相守，其奈缠绵旧事何！旧事追趋青琐闼，承恩独给尚书札。玉箱珍重贮填词，梦里西风生白发。武皇仙去已多年，老伴文明绣佛前。第一莫孤琴酒兴，夜分高宴日高眠。::||
清代::顾贞观::初日上东南，林亭空宿翳。草香珠露重，的皪侵衣袂。唱杳曲池菱，吟馀小山桂。犹闻遗翰墨，但惜沉碑碣。望古情已深，怀贤感亦系。由来澹荡人，别作流传计。翕赩贱原尝，虚徐狎庄惠。谁陪飞盖游，属和高文丽。::||
清代::顾贞观::一灯山牖出，隔竹露光泫。坐听香台人，《法华》中夜转。清泉漱寒玉，细入吴音软。嚼蜡况横陈，凡襟何时遣？::||
清代::顾贞观::不自量筋力，求为人灌园。意惟营一食，迹若避群喧。谁遗五色芝，服之诧腾鶱。奈非尘埃种，移莳安得蕃。还将理菜畦，膏泽资泉源。黾勉试操作，编篱复插援。早韭和露茁，晚菘凌霜翻。但从采掇便，未觉烹饪烦。心形诚苦疲，既饱亦轩轩。向读神农书，近闻老圃言。::||
清代::顾贞观::壁立双芙蓉，正临无底谷。谁挥修月斧，尽削银河曲？倒洒万斛珠，翻飞千寻玉。有龙蟠其下，喧极眠更熟。纵横题石字，但见莓苔绿。洗钵注军持，馀生此焉足。::||
清代::顾贞观::百里非远涉，忽嗟行路难。蓬窗半夜冻，积雪摧樯竿。念子拥衾坐，知余抚枕叹。吴中文翰侣，公宴方极欢。暖响迷玉漏，晶辉莹珠盘。谁持一尊酒，慰此孤舟寒？前路逢二谢，客愁应少宽。平生倦水宿，历历惊风湍。::||
清代::顾贞观::山浅雨亦深，烟光暮如积。窅然清池上，暂与尘土隔。倚杖玩浮沤，凭阑数归翼。无生复奚灭，有动随所息。磬响时一来，怀哉岩岫客。愿言依此境，共对香灯夕。::||
清代::顾贞观::溪口白云晴不归，溪边红雨沾人衣。老渔收罾坐钓矶，人家卖酒开双扉。槎头鳊老鳜鱼肥，短蓑藉草相因依。欲醉不醉烟霏微，去与乱鸦投落晖。::||
清代::顾贞观::倚胸交戟事谁怜，埋骨犹临大道边。结束新春儿女队，苍凉古巷姓名传。浮图旧俗还仍汉，匕首遗谋竟误燕。细饱炙鱼三月味，只应身寄太湖船。::||
近现代::伯昏子::天光敷赤练，烟树跃金丸。移雾田畴出，衔霜燕雀寒。直涂渐欲尽，思戚岂无端。性本亲高古，皆因世俗难。::||
近现代::伯昏子::清朗观嘉获，迢迢向故庐。寒波湖海满，老荻夕阳疏。灯影渐明灭，山形各疾徐。侧身簸浪上，几度至华胥。::||
近现代::伯昏子::惶惶去古邑，破驾曳泥淤。夺路看遮帽，过街化漏鱼。危楼皆发指，乱树未安居。云浦正愁黑，翳心安可除。::||
近现代::伯昏子::帝业终何代，偏安皆一时。危城孤雁入，荒树暮阳迟。久识天心远，未因人欲移。归途谁为卜，云岳两难知。::||
近现代::伯昏子::江树尘鸥下，往来浊浪飞。因风听《茉莉》，失寐咀咖啡。夜岂偕时尽，心多与事违。青灯一何暗，讵可洞幽微。::||
近现代::伯昏子::尘辔相门外，寒空出二姝。贯云通寂灭，苦雨护浮屠。廛脊勾相叠，客心叹未徂。周遭虽陋巷，闻道不言孤。::||
近现代::伯昏子::久在樊笼束，飞天谁与筹。仓皇出人世，破碎望神州。荒亩分棋局，童山乱石头。舱中何所事，一曲听无愁。::||
近现代::伯昏子::百二秦关外，鲁连安与论。天方飞羽檄，海国晦乾坤。衅鼓皆人血，招魂遍鬼幡。文王今已没，谁肯让闲原。::||
近现代::伯昏子::入塞春云疾，因风过草梁。关山邻古道，石寨出横冈。栈识明驼迹，门寻铁马珰。虽难避秦火，亦足托乌乡。::||
近现代::伯昏子::地暖冰山坼，先危岛国居。言微可沉陆，罪重岂由书。鼠社增圬饰，云经累注疏。何时堪濯足，归去倚衡庐。::||
近现代::熊盛元::九州环顾霸才空，天自倾颓水自东。寄语鹏休徙南海，软尘纷起凤楼中。::||
近现代::熊盛元::花落花开自有情，浓香沁腑不知名。翻空白鸟翩翩起，自傍长林自作声。::||
近现代::熊盛元::检点平生性最温，而今弄斧到班门。何妨借酒添诗胆，艾草聊充杜若根。::||
近现代::熊盛元::榕树垂阴一水环，何人立马伫春山。风情最是龙南好，不系心舟泊浅湾。::||
近现代::熊盛元::客家风味旧曾谙，一笑樽前酒半酣。盟缔三生鸥鹭集，渥江红雨落毵毵。::||
近现代::熊盛元::水围山绕一襟风，坐对甘棠忆邵公。香染吟髭青欲滴，始知身在翠微中。::||
近现代::熊盛元::当年失箸事难知，春色还从柳外窥。广宇无声心浩渺，欣欣物竞冱寒时。::||
近现代::熊盛元::夐与人间路不同，雪霜多后始青葱。閒知有味心难肯，万树花前一老翁。::||
近现代::熊盛元::空花炫镜月迷潭，戒体侵时梦正酣。夜半乌啼一回首，寒山寺与净心庵。::||
近现代::熊盛元::歌罢卿云意惘然，韶山影亘夕阳边。玉兰憔悴精魂荡，活水源头听管弦。::||
清代::陆求可::莺掷柳，燕衔花。撩乱到山家。狂歌乌帽任欹斜。把酒听琵琶。酒多少。愁多少。酒醒才知春老。对花举酒向东皇，春去为谁忙。::||
清代::陆求可::一帘花影弄新晴。流莺飞过身轻。水沉初烬梦初醒。无限春情。柳外高楼掩映，桥头野水空明。寻芳何处踏歌声。翻惹愁生。::||
清代::陆求可::迎春帘幕重重晓。乍扑面、东风寒峭。霜花雪树关山道。转眼王孙芳草。园林里、新莺小小。屋角外、游丝袅袅。红楼从此风光好。齐约秋千会早。::||
清代::陆求可::桃弧棘矢悬螺首。明日饮、屠苏酒。椒花颂献藏钩手。拼一岁、今宵守。又早记、年华插柳。恰半月、星回南斗。爆竹新年消息，雷动三更后。::||
清代::陆求可::亚岁书云，黄钟应律。绣线新添五纹刺。南来晷长视八表，西倾漏短名三极。动葭灰，悬风炭，闭虚室。迎福履相遗贵戚。听乐奏钧天纯绎。万国交章贺元历。天心自然生剥复。群阴那许长充塞。一阳申，八音舞，豆糜赤。::||
清代::陆求可::日瘦风轻，小春天气如春乐。梅花开了，香满珠帘箔。橘绿橙黄，只道冰霜恶。人不觉。明朝上苑，花底张油幕。::||
清代::陆求可::一天风雨菊凄凉。近重阳。竟重阳。咫尺东篱，径湿锁寒香。谁趁白衣蓑笠至，同携手，开柴门、泛羽觞。登高不得望高冈。佩绛囊。甫迎凉。项羽台边，空戏马、断雁无行。更向楼头，置酒擗羔羊。桓景家中鸡犬乐，休出户，笑仙师、费长房。::||
清代::陆求可::今年风雨让重阳。雁初飞，菊正黄。携筇直到钓台傍。登眺处，尽秋光。科头长啸发苍苍。任风起，亦何妨。望断白衣归小径，成独坐，启南窗。::||
清代::陆求可::兰桡六幅秋帆锦。江上商飙清冷。茶灶烟轻，笔床墨淡，泛宅浮家风景。鲈鱼切粉。兼莼菜萦丝，推篷小饮。桂魄团圞，广寒宫里天香近。武夷君在何处，想云裀宝座，幔亭峰顶。按节观涛，乘流弄月，银汉无声高迥。风和浪静。任珠露横空，金波千顷。此夕中秋，水仙能管领。::||
清代::陆求可::平分秋色。正年年此日，中秋佳节。欲向姮娥相问讯，为甚今宵无月。掩尽银蟾，深藏玉兔，无处凭圆缺。繁弦急管，暮云推起千叠。纵有江上涛声，天边桂子，冷落何须说。乐事赏心，还亏得、筵上酒杯频热。愿学长鲸，千川一吸，醉上清虚阙。琼楼玉宇，谅清光不曾灭。::||
明代::顾清::梅花吾侪之故人，寂寞短篱今五春。迟唤南邻锦囊客，月明为返罗浮魂。::||
明代::顾清::盆池养莲期看花，两年不发吁堪嗟。浮萍叶死水痕长，微波蹙蹙跳鱼虾。::||
明代::顾清::石榴经霜红满枝，前年三月移根时。珠囊玉醴纤手擘，幽人为尔惊栖迟。::||
明代::顾清::庭前蔷薇好枝叶，初秋落残冬更发。虽无颜色媚西风，甘与贞松待霜雪。::||
明代::顾清::屋东小堤长半里，疏柳成行荫秋水。无风时复一叶飞，有风终夜鸣不已。::||
明代::顾清::铜雀金陵总未真，六朝花月几经春。阑干误喜逢倾国，却是丹青卷里人。::||
明代::顾清::云暗西山雨欲来，好风先到读书堆。幽人正熟羲黄梦，乱揭床头书卷开。::||
明代::顾清::瑶池不见董双成，清梦依依绕玉京。岁晚相逢洛川路，一江寒碧月空明。::||
明代::顾清::雷雨千峰过，乾坤万里清。天街一回望，无限古今情。::||
明代::顾清::太常写竹时，相向四君子。悬之白玉堂，叶叶清风起。::||
近现代::杨寿杓::惆怅吾生未有涯，穷途欲驾步兵车。消愁知有愁多少，要问长安卖酒家。::||
近现代::杨寿杓::羽书飞集汉家营，幕府犹谈纸上兵。寄旅情怀关塞怨，宵凉风雨鼓鼙声。::||
近现代::杨寿杓::不惜红绡买艳歌，章台走马意如何。浮萍飘泊杨花舞，分占愁心若个多。::||
近现代::杨寿杓::子美穷愁不废词，长镵遥寄七哀诗。飘零萍迹三千里，秋尽江南梦未知。::||
近现代::杨寿杓::缝衣京洛怅前游，秋老寒生季子裘。又是重阳时节近，满城风雨助人愁。::||
近现代::杨寿杓::一秋苦雨感相如，潦倒愁乡赋索居。行箧诗文休浪播，故人传遍绝交书。::||
近现代::杨寿杓::岁月侵人短鬓增，频年行脚似孤僧。爨桐身世无穷感，莫向天涯问广陵。::||
近现代::杨寿杓::旅况萧然付浊醅，金裘零落病燕台。故园松菊秋无恙，欲赋渊明归去来。::||
近现代::杨寿杓::海山苍莽水仙歌，播入希夷逸睿和。尽有知音解琴意，爨残桐尾已无多。::||
近现代::杨寿杓::春痕红上海棠枝，带雨笼烟绝世姿。只许晨阳描倩影，花阴小立不多时。::||
近现代::郭象升::晏岁飞腾暮景斜，闭门深巷隔喧哗。何当雪虐风饕过，听得街头卖杏花。::||
近现代::郭象升::兀坐深宵万念删，遗音飞鸟度檐间。莲洋佳句无端忆，布谷声中四月山。::||
近现代::郭象升::菜圃青青地百弓，垂杨无复絮摇风。晚来小立都成例，消受斜阳一抹红。::||
近现代::郭象升::何处寻芳问牡丹，海棠文杏也摧残。生憎荔挺防人步，著个花儿便号兰。::||
近现代::郭象升::中庭几树白丁香，不耐东风一夜狂。绿叶成阴花事了，帘栊寂寞昼初长。::||
近现代::郭象升::滔滔辨口似悬河，蛮语参军奈汝何。聊比寻僧过竹院，浮生半日付消磨。::||
近现代::郭象升::临溪小驿旧曾经，又逐骡纲队队铃。惆怅客途花事了，凝尘来看折枝屏。::||
近现代::郭象升::杈枒肺腑时时触，悱恻风怀岁岁迁。谁识年来姜桂性，又回诗好到临川。::||
近现代::郭象升::轻裘缓带写梅花，燕处超然息众哗。故里青山犹在望，中原白骨已如麻。几时玉帐重开府，再见金轮转法华。囊底从容馀智叩，尚能赤手捕龙蛇。::||
近现代::郭象升::灯火传觞互主宾，何期斯夕了斯辰。满城风雨秋如梦，近水楼台夜有人。到手深杯争劝酒，恋头旧帽不嫌尘。莫将遍插茱萸话，说向当筵久客身。::||
近现代::钟敬文::千坯向晚。窑上白烟漫。炼出青砖强备战。风景莫嫌平淡。一洼清水汪汪。卓然我立其旁。正像严疆戍卒，双眼盯住前方。::||
近现代::钟敬文::望眼极天边。银海光漫。近山一簇裹丝棉。麻雀群来如报喜，喧嚷庭间。雨雪去冬悭。农事忧干。俄然一阵众心欢。梦里黄云辉垄亩，竞奋银锨。::||
近现代::钟敬文::柳黄欲吐溪波皱。东风习习吹征袖。此日别京华。归来梅着花。行装缝又洗。琐琐真烦你。何以答辛勤。深深培本根。::||
近现代::钟敬文::风卷惊沙羊角起。步步艰行履。来到校园旁，金柳笼烟，红白纷桃李。入春连日风威恣。沙滚寒犹滞。花事正担心，耀眼芳菲，却在风沙里。::||
近现代::钟敬文::六十过三矣。记髫年、每逢此日，举家欣喜。碗里面条争雪白，佐以椭圆鸡子。这情景，真如梦里。勿说亲坟萦蔓草，慨平生，学行多非是。重抖擞，莫徒悔。年来致力词章事。趁时宜，拈题选韵，对灯摊纸。骚心杜魄关民物，何取雕金织绮。大世代，要求诗史。谁谓力微奢志愿，啃骨头，未可轻蝼蚁。时跃进，艺添翅。::||
近现代::钟敬文::饥驱人去，信轮蹄踏遍、雁门羊石。故国故家零落尽，忍对铜驼荆棘。覆楚东瓯，椎秦博浪，一念缠胸臆。胥涛如吼，古今悲恨同激。多事章奏推贤，大廷呈艺，博得金门籍。赐第赐餐承雨露，腾笑歌诗成集。志士缁衣，故人碧血，往事宁堪忆。移家愿杳，人间留此残墨。::||
近现代::钟敬文::节过清明，西海畔、群花闹春。经行处、蜜蜂喧嚷，丽日温暾。照水丁香描倩影，傍山繁杏郁红云。有辛夷、千朵绛灯明，尤绝伦。蟊贼据，虎狼屯。游赏地，是非门。正百年如驶，沧海扬尘。兴替丛谈归野史，风光此日乐人民。看眼前、无数小英豪，红领巾。::||
近现代::钟敬文::燕都秋老，正西风拂拂，叶零如雨。碧幕高遮方在眼，空旷今余天宇。落去还飞，黄中带赤，容态犹妍妩。拥花滋麦，春心端托尘土。不是对景寻诗，穿丛傍砌，日日相为伍。笤帚一枝横直扫，耙子有时兼举。棘刺钩衣，山坡滑脚，稍会樵童趣。一天活了，笑看黄日西注。::||
近现代::钟敬文::日落西山是夜昏，点起孤灯照孤房。日来想兄𣍐得暗，冥来想兄到天光。::||
近现代::钟敬文::海涅斗心原屹屹，子房风致乃恂恂。南溟劫火横飞后，何处沧波问此人？::||
近现代::陈永正::芰荷凋后芙蓉老，昏江几重烟水。细桨分蓝，遥峰颤碧，零乱别来心事。凉风又起。怅秋色分明，远人憔悴。负汝韶年，信中新照想佳丽。清宵曾记素约，荔湾流月处，露华幽缀。鬓影飘春，葵阴占晚，共惜销魂此际。都成梦寐。忍问讯佳期，月圆归未。又过中秋，更堪书片纸。::||
近现代::陈永正::思子起中夜，江国月荒荒。楚兰歌罢谁和，飒飒撼方床。正味芳园茗话，忽变乱岗松吼，小别亦神伤。何事感天色，种菜傍南塘。出门顾，风未歇，独彷徨。纵教黄落无恨，佳约误搴芳。信道有情难免，此意故人应会，明日满林霜。归卧不成梦，布被入新凉。::||
近现代::陈永正::水意迟秋，山妆净晚，转绿回黄何处。待讯高鸿，忽化断霞飞去。记湖上、候月敷衾，试携手、暖香初许。但相看、树密留春，笑音犹恐隔花度。微霜又白江际，漫迹流红十里，来寻官渡。小楫波生，还似那回私觑。想明朝、依旧盈盈，未应负、别来幽素。到归时，独自巡檐，凉宵如过雨。::||
近现代::陈永正::霜月上芦花，竹影凉如雨。犹起閒阶鹊未惊，怅立迷离语。梦里好年华，寂寞谁同度。不忍衾寒复梦君，复恐天将曙。::||
近现代::陈永正::滔滔大江浪涌，荡斜阳半坠。夕晖映、红入霜枫，古陌榛杞深蔽。更黄叶、萧萧秋冷，荣枯眼底知何世。幻明霞、蜃影楼台，画图奇丽。忽想当年，上帝色怒，搅烟尘万里。朔风卷、林木为摧，唳鸢惊堕空际。仰苍穹、凭谁补裂，九州正、群飞海水。惧方舟、柁折樯倾，岸遥难系。平沈广陆，浩荡灵修，报怨恩睚眦。怎忘得、严城宵警，七月流火，磨剑临门，居人相视。危墙弹洞，飙轮血溅，长街乱踏平民骨，是男儿、焉得不憔悴。千春兰圃，从教一炬灰残，掩抑漫洒铅泪。神归瞬息，雨歇云开，已玉京净洗。閒坐对、荒园寥寂，越岭低迷，路阻多艰，未埋英气。佳人别后，只愁春事，盛年难再花有恨，甚连宵、犹梦烽烟地。栖栖长滞珠涯，无限关山，几时信美。::||
近现代::陈永正::屈子牢忧聊抑志，何须痛饮高歌。弥天心事少年多。千春都寂寞，一叶落山河。信有清狂如昨日，醉来飞梦滹沱。雪霜唯见老松柯。苍虬犹待舞，长剑几时磨。::||
近现代::陈永正::团荷曳渚。一枕凉销暑。浅醉浓愁风送取。梦里流莺好语。是他春到天涯，天涯人似桃花。未必桃花似旧，天涯不易还家。::||
近现代::陈永正::依旧寒如此。讯湖山、迓春何处，撷芳曾几。纵有佳游前宵约，可奈柳娇花稚。怕蝶使、误传幽意。有限欢娱无限恨，到将离、解语原非易。心初乱，两相视。烟波一舸苍茫里。料依舷、淡黄新月，也盈盈坠。剩遣霞飞鸾慵舞，清镜恁教愁悴。想后夜、寐歌谁是。更恐啼乌惊绕树，最无端、唤觉悽惶起。思未了，别来事。::||
近现代::陈永正::谁谓九嶷远，吾与美人期。萧晨江上微雨，一苇欲杭之。忽念旧都天北，回首敝庐安在，独跂复迟迟。大水淼无际，怅极自崖归。千古意，难自得，起长唏。他山未必春好，纵往亦奚为。唯是韶光易晏，忍忘风流佳约，穷谷老芳菲。坐忆梦中地，空见白鹇飞。::||
近现代::陈永正::东门十里繁华路。特地东风吹雪絮。未应随分逐轻尘，飘到乱红无可语。相逢谁是伤心侣。鹈鴂未鸣芳自苦。黛蛾犹为写遥山，陌上行人空返顾。::||
近现代::章士钊::蜀笋河鲂次第来。长安冬事在深杯。思量麦陇空根蒂，无雪噤寒剧可哀。闲过去，懒安排。耻于木雁妄论才。军符火急谁当问，字债山高却怕催。::||
近现代::章士钊::西游偶卜千年调。恼乱旁人殊未料。为开风气却非才，只会文章还有道。长安天远黏衰草。人赖词心形不槁。三刘俱有稼轩风，谁似改之情义早。::||
近现代::章士钊::莫问清门几许清。风流文采自平生。元戎旧有轮台恨，犹遣诸孙号老兵。成败事，古今情。酒酣闲话故彭城。千条呜咽东流水，只许肥淮作楚声。::||
近现代::章士钊::少与梅江共一尘。老来同作乱离身。东吴文学萧疏甚，买醉长安不计春。伤往事，怕重论。眼中岸帻拂棋人。长公白首初数见，四海当时狎颖滨。::||
近现代::章士钊::百丈浮屠十丈尘。永宁门外立黄昏。中唐故实归公主，荐福无功鬼不神。鸦织树，树筛云。千年惟见土花新。缭垣未改周遭势，不贮城南半点春。::||
近现代::章士钊::青冢黄昏，白云千载。江山不落文章外。未缘孟子鹿门篇，庞公栖隐应何在。断碣苔封，才名沙汰。履綦晦昧谁当怪。吾曹合是欠诗人，茶坡寂寞求收债。::||
近现代::章士钊::窥江胡马难重数。那有桁头堪御侮。只贪江上泛渔舟，南宋山河成赘附。收京二字何曾腐。西北天生还地负。剩从高处见神州，应遣衣冠都北渡。::||
近现代::章士钊::芒砀曾疑王气新。当年城北美无伦。大风词老惊堪继，叔夜琴空倏不闻。人尽换，事都陈。谣吟聊与送萧辰。骑台荒废黄楼圮，寥阔谁云大雅存。::||
近现代::章士钊::四海论交各不同。况君斟酌古人风。平生不解要汤术，却枉阿衡作卧龙。从鼓箧，到成功。踌躇四十七年中。似君行乐仍年少，看取樽前六一翁。::||
近现代::章士钊::奔軿冲过鸦行路。鸦飞起、却冲车去。唐宫消息让渠知，犹带得、斜阳如故。沉沉尽宿城边树。闻道有、金丸偷注。谁防他日避胡来，啄屋底、达官何处。::||
清代::谈印梅::书不至。百里远于千里。念否有人门日倚。望迷云共水。雨过月华如洗。照见数年心事。尝尽酸辛多少味。可能知此意。::||
清代::谈印梅::望盈盈、绿波春水，依然向时来路。长途但恐多愁思，忍把羁怀述与。聊送汝。念以往难留，留亦终须去。推蓬延伫。叹满目云山，无穷烟草，乡井在何处。轻帆住，若见天涯旧侣。身心为报非故。病馀客久情形改，禁得又添离绪。闲院宇。任听雨听风，谁伴晨昏语。增人酸楚。只忆姊丁宁，牵衣宛转，绕膝小儿女。::||
清代::谈印梅::碧宇云轻，琼窗露重，深巷漏停银箭。挑菜传柑，客里物华催换。尽他乡、火树星桥，总不入、离人心眼。况天涯、草草杯盘，良宵空负月如练。还想故园千里，今夜清辉，不怕水遥山远。照到梅花，应见倚栏人面。料年来、南浦情深，问谁共、西窗烛剪。想画堂、近日欢游，试灯箫鼓宴。::||
清代::谈印梅::同是客中人，联袂又还分袂。回首画堂尚远，况西湖烟水。新年风景病馀身，谁知此情味。拟倩宵来明月，寄离心千里。::||
清代::谈印梅::相辞去，修日事纷纷。乡思晚征人字雁，壮怀秋猎兽形云。极目对斜曛。::||
清代::谈印梅::相辞去，食品野人家。山馆秋香尝橘柚，水乡风味饱鱼虾。新荔擘丹霞。::||
清代::谈印梅::相辞去，居处异吾庐。竹壁透风灯琐碎，琼窗带露月模糊。花木望中无。::||
清代::谈印梅::相辞去，女伴得同踪。联袂月阶听蟋蟀，卷帘风槛对芙蓉。夜话一灯红。::||
清代::谈印梅::相辞去，光景静中谙。塔影横江斜日磬，书声翻水午风帆。吟思入烟岚。::||
清代::谈印梅::相辞去，佳节过常山。风雨正侵游子袂，杯盘强进客途餐。烟锁柳条寒。::||
近现代::何永沂::有宦昔年过小江，忽惊地狱是天堂。撑住南珠金粉气，红衣子弟已当行。::||
近现代::何永沂::墨墨云天一点清，何须功罪待时评。右群有女今儒侠，拔剑寻诗傲不平。::||
近现代::何永沂::潇洒千金一口吞，名山营造小桃园。文官却有屠夫勇，索命冤魂夜打门。::||
近现代::何永沂::豪婉词家共一乡，泉城注聂合同芳。感君情重逢秋日，书我狂诗十二章。::||
近现代::何永沂::偶染书香偶举卮，偶然闲梦在山时。偶逢同道骚人问，便说寻诗为汝知。::||
近现代::何永沂::前度垂杨前度风，春痕水色有无中。竹栏并倚人如醉，指点攀枝几树红。::||
近现代::何永沂::娉娉袅袅正当时，欲脱家贫一念痴。座客已无狂杜牧，江南红妓不知诗。::||
近现代::何永沂::风卷红妆过大关，回头瘦水万重山。何时钓得金龟婿，金屋藏身哭笑难。::||
近现代::何永沂::笑语盈盈脂粉香，儿家湘水太阳乡。红晕劝酒狂歌舞，客散焚烟夜未央。::||
近现代::何永沂::不梦黄金贮阿娇，欲招陪酒问灵箫。同是红灯沦落客，卿驯于市我于朝。::||
近现代::陈毅::投生革命即为家，血雨腥风应有涯。取义成仁今日事，人间遍种自由花。::||
近现代::陈毅::南国烽烟正十年，此头须向国门悬。后死诸君多努力，捷报飞来当纸钱。::||
近现代::陈毅::断头今日意如何，创业艰难百战多。此去泉台招旧部，旌旗十万斩阎罗。::||
近现代::陈樗::天外随阳雁欲慵，稻粱谋尽有相从。西山顽石怜精卫，金谷明珠笑懊侬。薪胆初闻忘越耻，蕨薇竟见拜周封。于今四海多归客，昔日王阳到处逢。::||
近现代::陈樗::偃蹇瑶台见佚女，高辛先我恐湘累。相从只惜雀无角，不好非关鸩做媒。从此汉皋温玉佩，却教歇浦寂珠綦。劝君珍重高山操，并世倘逢钟子期。::||
清代::陈蔼如::一城如斗傍山丘，岭表钟灵此地收。龟海碧波盈万顷，羊峰翠黛壮千秋。夕阳西照禅宫古，风景南来隐洞幽。最喜娄湖漂胜溉，昂然狗石镇中流。::||
近现代::陈寥士::世路浑如蜀道难，茫茫只乞一枝安。少年盛气终成悔，老屋秋风渐觉寒。梦影吹魂多惝恍，泪痕涴袖各阑珊。平生肝胆消磨尽，但向樽前记小欢。::||
近现代::陈寥士::环中象外多清思，华国词章见一斑。诸子高吟黄歇浦，不才归卧赤堇山。向阳衣锦人知宝，投暗明珠我未顽。遍让诸方成彻悟，砉然声律出禅关。::||
近现代::陈锦汉::待月倚楼西，坐久夜未上。四顾景茫茫，昏黑穷远望。层霄暮霭合，贝阙失清旷。明河淡不辉，繁星见三两。纤阿御晶轮，寂密秘音响。美人在何处，引领空惆怅。归卧息烦襟，澄怀悟色相。无心引月看，玉镜照窗朗。::||
近现代::陈锦汉::西士谈天演，持论亦多偏。优胜而劣败，其然或未然。项籍战百胜，身殒乌江边。高祖师屡北，终竟天位传。胜者何必武，败者庸非贤。安在万夫雄，尽操必胜权。下士竞文战，过合亦天缘。多才盛文藻，仕路多迍邅。庸人一朝倖，稳步升鼎铉。时乖巧逊拙，运至丑增妍。造化无成心，物候有变迁。第凭寸管窥，乌知浩荡天。::||
近现代::罗锦堂::为探春光草上来，等闲飞去又飞回。不是薄情栖不稳，只缘花好未曾开。::||
近现代::罗锦堂::行行直上翠薇巅，绿树阴浓碧水寒。来往皆从岩下过，满山插遍青琅玕。::||
近现代::罗锦堂::江南江北好风光，山绕楼台水绕廊。我不归来谁是主，花开可有旧时香。::||
近现代::罗锦堂::生死何时了，凄凉万古情。自甘居牖下，白首弥陀经。::||
近现代::罗锦堂::含香餐白露，带醉眠芳草。时傍莺燕飞，不共秋花老。::||
近现代::罗锦堂::小住蓬莱三十秋，年光老大去难留。赋诗犹有高歌兴，对酒却无少壮游。梦里悲欢惊聚散，人间冷暖泯恩仇。幽怀欲寄何由寄，笑指莲华最上头。::||
近现代::罗锦堂::枫林红透又深秋，衰柳寒蝉一片愁。漠漠疏烟催雁翅，萧萧落叶打人头。云归远岫疑山动，水绕荒村惊地流。万里不辞来醉别，黄花满径笑相留。::||
近现代::罗锦堂::耿耿银河夜未阑，车声催动晓霜寒。悬崖翠竹人千个，绕径苍波水一湾。犬吠深山村尚远，鸦鸣古木月将残。朝阳如火穿林出，无限风光放眼看。::||
近现代::罗锦堂::把盏垂帘到五更，寒灯一点说归程。未能年少学张绪，岂肯穷途哭阮生。槛外青山思故国，窗前落叶送秋声。壮游如梦今何夕，北斗低昂月半明。::||
近现代::罗锦堂::雨洒园林气象新，风光无地不宜人。花香处处通幽径，鸟语时时过别邻。幸有余闲舒倦骨，喜无灰土杂烟尘。昂头一笑扬鞭去，谁识楼台画里身。::||
近现代::添雪斋::望中青青柳，飞絮送残阳。古道替人语，何堪又断肠。向人梦魂渡，是夜风雨旁。心寒袭翠袖，烟冷映白裳。远水著萍迹，余英落沧桑。千山飘不去，万里忆回翔。故园春何在，如丝泪数行。东君莫托付，散花更苍茫。::||
近现代::添雪斋::或曰罪于天，降此夜风冷。或曰惑于人，铺此斑斓境。皇州多崇盛，礼复千年永。平安十二时，霓虹灯色耿。丝带结绮花，群厦琉璃皿。幻彩满长街，一河星星眚。呵蜃覆重城，魅色随歌顷。梦与醒者谁，暗处尚自憬。时待息灯手，剥出黑白影。::||
近现代::添雪斋::嚣风海陆间，迷鸟失寂廓。倾城散茫然，腾蛇翻云虐。长街流火悬，双线东西错。前途或可望，辗转天之脚。黑幕如迭闳，欲锁众魂魄。谁为守门人，俯瞰试一谑。::||
近现代::添雪斋::山色聚空青，风烟翻以出。邈绝惊鹊飞，野径欲漫失。欹石数黑寒，凄深或其质。值此立虚空，竦然化清谧。复与茅茨生，聊聊两相匹。睹物易常心，合者天地一。::||
近现代::添雪斋::青叶愁如水，红莲颜色收。忽记当年梦，不复落西洲。::||
近现代::添雪斋::青叶欲垂梗，红莲红到冷。入秋莲子心，苦涩年年省。::||
近现代::添雪斋::荷塘生死处，花落子尚青。今遇枯荷雨，方知不可听。::||
近现代::添雪斋::粉粉莲花色，入秋凋零半。不及蒲草根，缠满莲塘岸。::||
近现代::添雪斋::落落莲花瓣，青青野塘水。年年水上生，秋至无缘死。::||
近现代::添雪斋::落落莲花瓣，弯弯似小船。能载我心否？随水到君前。::||
唐代::韩偓::世乱他乡见落梅，野塘晴暖独徘徊。船冲水鸟飞还住，袖拂杨花去却来。季重旧游多丧逝，子山新赋极悲哀。眼看朝市成陵谷，始信昆明是劫灰。::|写景|抒情|伤怀|
清代::郑板桥::雾树溟潆叫乱鸦，湿云初变早来霞。东风已绿先春草，细雨犹寒后夜花。村艇隔烟呼鸭鹜，酒家依岸扎篱笆。深居久矣忘尘世，莫遣江声入远沙。::|春天|写景|
唐代::杜荀鹤::握手相看谁敢言，军家刀剑在腰边。徧收宝货无藏处，乱杀平人不怕天。古寺拆为修寨木，荒坟开作甃城砖。郡侯逐出浑闲事，正是銮舆幸蜀年。::|叙事|社会|抒情|
宋代::虞集::屏风围坐鬓毵毵，绛蜡摇光照莫酣。京国多年情尽改，忽听春雨忆江南。::|写雨|孤独|思乡|
唐代::李白::岑公相门子，雅望归安石。奕世皆夔龙，中台竟三拆。 至人达机兆，高揖九州伯。奈何天地间，而作隐沦客。 贵道能全真，潜辉卧幽邻。探元入窅默，观化游无垠。 光武有天下，严陵为故人。虽登洛阳殿，不屈巢由身。 余亦谢明主，今称偃蹇臣。登高览万古，思与广成邻。 蹈海宁受赏，还山非问津。西来一摇扇，共拂元规尘。::|送别|赞美|友人|友谊|
唐代::罗隐::千载遗踪一窖尘，路傍耕者亦伤神。祖龙算事浑乖角，将谓诗书活得人。::|怀古|历史|感慨|
唐代::韩偓::故都遥想草萋萋，上帝深疑亦自迷。塞雁已侵池籞宿，宫鸦犹恋女墙啼。天涯烈士空垂涕，地下强魂必噬脐。掩鼻计成终不觉，冯驩无路学鸣鸡。::|抒情|感慨|亡国|国家|
唐代::温庭筠::凭绣槛，解罗帷。未得君书，断肠潇湘春雁飞。不知征马几时归？海棠花谢也，雨霏霏。::|春天|女子|抒情|思念|
唐代::温庭筠::河上望丛祠，庙前春雨来时。楚山无限鸟飞迟，兰棹空伤别离。何处杜鹃啼不歇？艳红开尽如血。蝉鬓美人愁绝，百花芳草佳节。::|写人|女子|伤别|抒情|
唐代::温庭筠::扑蕊添黄子，呵花满翠鬟。鸳枕映屏山，月明三五夜，对芳颜。::|写人|女子|抒情|孤寂|
清代::李岳瑞::锦瑟春心托杜鹃。双栖无分女床鸾。当时怊怅况今年。西月照人莹似镜，东风摇梦软于烟。祗成幽忆不成欢。::||
清代::李岳瑞::倦调凤柱，回梦鸳机，难驻归燕。黛笔双蛾，曾记镜中回面。啼鴂生憎芳讯渺，惊鸿却悔神光见。怅重来，但苔痕印屧，蜡珠萦剪。甚昨夕、星辰凄怨。门外香骢，陌上踏遍。秀靥秋眸，无恙旧时行看。风意不应迷路迥，云罗翻界微波远。黯凭阑，听箫声、晕蟾吹散。::||
清代::李岳瑞::禁钟定、一带青芜，翠陌知谁主。对绮波红霁，镜奁碧展，閒鸥来去。殢怨蛾愁髻，珠帘桁隔西山雨。凝望里、宫柳倦舞，低鬟凄楚。渐灵坛暮。傍红墙、松桧参天，黛色年年，应省恨绪。龙池旧月多情，最销魂、画船箫鼓。抚朱阑，看砌蝶，双飞城乌万羽。紫鳦秋来客，依依还睇归路。::||
清代::李岳瑞::娇绿颦波，新粉媚雨，嫣然数点花小。翠叶凉鸥，柔茎惊鹭，香溢虹梁缥缈。云表蟾钩，露气浸、寒光分照。钿阁新欢，霓裳旧曲，并催人老。素鲤江南芳讯少。更何意、回肠千绕。镜槛春痕，琼华影事，甚苦萦襟抱。问瑶姬，天样远，空凝睇、愁鬘一笑。玉殿秋来，梦醒时、余霞映晓。::||
清代::李岳瑞::槃角珠凉，镜心红悴，湘波传恨宫沟。晕脸潮新，当年曾侍宸游。洞房环佩悭消息，启晶帘、犹照妆楼。黯销凝、一水漂花，日暮东流。田田争识侬情苦，问江南缓调，为舣莲舟。太液溪边，深乡隔断温柔。前溪舞罢繁华冷，算寻芳、但有閒鸥。更何人、小殿霓裳，藉祓清愁。::||
清代::李岳瑞::唤起南云怨杜鹃。当时肯信掌中欢。明妆宝髻三姝艳，方胜同心两字难。春晼晚，意阑珊。琼楼才信不禁寒。悤悤仍作抛家髻，多事求凰一曲弹。::||
清代::李岳瑞::隔座河源尚雨声。赤鳞狂舞露盘倾。双星钗钿寻前约，一卷宫闺认小名。情脉脉，水盈盈。微波无藉肯通诚。王昌已在墙东望，谁把银潢界紫清。::||
清代::李岳瑞::银汉苕苕访玉清。步虚消息断倾城。才闻缟袂裁寒竹，忽漫琼筵理素筝。云护惜，月将迎。一池水皱底干卿。锦茵谁搅乌龙睡，愁听花阴吠日声。::||
清代::李岳瑞::神京路、秋色苍然催起。沧波残画霸台空，浑河寒水。十三陵树夕阳多，觚棱翁仲斜倚。御沟畔，摇万苇。隐赈天街坊里。昭阳日暮玉颜愁，乱鸦能记。凤城楼阁五云飞，西山无恙浓翠。对往迹、何限幽思，况鲸潮、东溟如沸。且引浊醪沈醉。洒新亭泪。尽雄图谁是，俯仰千秋兴亡事。::||
清代::李岳瑞::过江倦客抚鬓丝，浮名误我儒冠。经醉湖山，漂波萍絮，天涯去住都难。故园梦宽。正雁飞、黄菊霜前。向长安、更觅巢痕，暮云高处不胜寒。京洛俊游星散，换无情一碧，树树新蝉。丹阙尘昏，金台秋悄，兰成赋笔慵笺。月明系船。听四弦、愁对娟娟。寄相思、付与吴鸿，远书和泪看。::||
清代::汤懋统::检点衣衫敝箧存，十年相与历寒温。香尘惯惹春风陌，寒杵多敲落月村。赠友未堪酬缟带，思亲每为染啼痕。贫居赖酒消岑寂，曾典青钱向市门。::||
清代::汤懋统::残臈辞人逐漏频，寒毡堪笑独吟身。仅支鹤俸能供岁，轻掷鱼竿自取贫。柏酒竟疏婪尾宴，梅花虚拟故园春。遥思伯氏京华久，一样灯前忆老亲。::||
清代::汤懋统::冉冉逢残岁，迢迢隔故庐。一灯游子梦，双泪老亲书。敢怨功名薄，深惭菽水疏。却思诸弟妹，绕膝意何如。::||
清代::汤懋纲::井梧飘叶后，众树声恻恻。未即伤凋零，已暗销精力。野客赏丹黄，谓胜春花色。入林岂不佳，抚怀增太息。衰境谅如斯，渐有寒霜逼。::||
清代::汤懋纲::重云压翠微，秋林响不定。洒洒飞雨来，寻行入幽径。室静凝清香，堂虚应孤磬。目从寂灭观，耳向虚无听。茶熟话三乘，发余禅悦性。::||
清代::汤懋纲::满目秋阴菊尚迟，佳辰还起昔人思。漫愁风雨潘邠老，须纵登临杜牧之。山郭云昏潮落后，湖天烟冷雁飞时。陂陀路转千林表，乐岁笙镛赛古祠。::||
清代::汤懋纲::遮户渔罾罢，溪山静有情。树梢烟际簇，鸥背日边明。俗自浓新态，人谁责旧盟。荒园存古柏，却与抱孤清。::||
清代::汤懋纲::童爇乌薪暖，垂帘向客论。老怀唯近古，学究不妨村。岂务藏崖穴，甘输倚市门。约探梅信去，霜晓或烟昏。::||
清代::汤懋纲::过眼忘牵滞，随心泯怨憎。青山良有意，白发岂无能。岭首云门杖，林腰佛屋镫。抛踪外尘事，此兴独堪乘。::||
清代::汤懋纲::疏放难违性，苔荒野巷深。到门黄叶雨，隐几白云心。但使胜三雅，何劳戏五禽。吾生原不系，众累亦徒侵。::||
近现代::陈永正::昆山玉老化为石，沧海泪枯竹无实。凤凰憔悴鸣且飞，九州虽广不得食。陈子仰首独伤悲，抉眦青冥何施为。开奁捣碎碧玉环，不解凤凰一朝饥。愤然气出地欲坼，沥血刳肝当空掷。血化醴泉无尽流，心化盈盈双白璧。凤凰凤凰听我语，暂供饮啄聊慰汝。他年文彩烂缤纷，慎勿十二楼中舞。::||
近现代::陈永正::寒气欲南移，暖气欲北往。浩荡竞驰骤，万夫势莫挡。昨夜两阵圆，相持如鹬蚌。雷车走訇隆，云团互推搡。寒气忽窜伏，暖气竟淩上。急冲天堤崩，奔浪百里响。横飞白羽箭，千百发无妄。芦中计出奇，草人已先绑。何妨作刍狗，事过各拊掌。蛙噪周郎兵，敬谢曹公赏。::||
近现代::陈永正::庭前植数树，有榕有蒲桃。红棉有加利，凤凰木最高。无端风动摇，微叶悄而坠。老黄错新绿，满地如萍碎。惜我今来晚，不及开花时。亦不踏落花，惟见青青枝。萍下无鱼儿，萍上无朱鹭。凉生萍或动，观者亦无妒。我生本如萍，役役走路衢。沈沦实所冀，况乃鲁且愚。朝日照徘徊，不改年年旧。我影落其中，熏风吹不皱。::||
近现代::陈永正::我发如端忧，时时去复作。半月即蓬然，一月覆额角。畜之两三月，竟与须相索。尘垢日以积，虮虱日以乐。毵毵成怪民，人视笑且愕。一任朱颜嗔，摩挲无愧作。岂不有剪铰，争忍馀濯濯。岂不有镜奁，何劳强梳掠。英英明遗孽，甘为冒霜锷。赫赫太平王，留以异胡貉。黔首古所贵，高冠且勿著。年华不吾饶，忽来数白错。嗟乎谁取之，一似鼻端垩。举世无匠石，斤斧何得落。::||
近现代::陈永正::远水隔他山，千重复万叠。群鸢芦中飞，日暮堕跕跕。哀哉辍耕客，南望泪盈睫。意欲搴裳往，赤足砂石齧。意欲乘桴济，月黑蛟龙劫。此行无归望，罪大通天牒。何当怀故园，三月飞蝴蝶。转念身未保，飘摇命如叶。父母且难顾，遑论看妇靥。男儿志有在，忍能长躞蹀。况为自由故，艰虞何足怯。海气正昏昏，蜃霞与波接。去去事已急，明朝放轻楫。::||
近现代::陈永正::翻翻黄瓜花，薿薿叶下庇。累累架上实，摇摇小儿臂。雌蝶不想思，雄蜂时复至。须早插竹扶，勿令瓜贴地。泥掩瓜易败，蜂螫瓜苦味。成败岂所怀，苦乐安足计。本无经国心，读书平生嗜。身非东陵侯，胡为使改事。::||
近现代::陈永正::刘子忍久饥，能令有众饱。饭牛既不閒，苦读常至晓。五车虽载去，腹书烧未了。发为新歌诗，深意知者少。所喜二三子，心印相明瞭。暇日叙一快，茗碗每倾倒。所忧颜色损，俯仰不自保。白发才数茎，中岁竟曰老。谁谓国无人，其人在莱草。海上归十年，尚戴辽东帽。::||
近现代::陈永正::路树昏苍苍，风动尘灰起。春日亦可畏，新秧槁将死。水车夜转朝，无寐惊客耳。半月黄成绿，田畯沾沾喜。勃窣来垄头，集训宣至理。此非天之功，赖吾领导耳。一日天地昏，男妇趋折趾。仰首含泪语，老天开眼矣。俄而雨滂沱，顷日沟满水。两日漫堤畦，三日齐江沚。四五六七日，一落不可止。漠漠万顷田，漭漭无涯涘。晚造已纳粮，早造今难恃。所馀屋前后，苦瓜与苦杞。瓜杞聊充肠，有力堪驱使。结网到圳边，漏夜捉河鲤。::||
近现代::陈永正::夜半朔风排天来，广野荡坼声何哀。城北有客独不寐，忽忆海南真奇材。谷中樟楠高百尺，四山壁立不得出。地僻正宜屯云雷，我今胡为长叹息。但悲君去城中空，千树万树不能红。尽日书空谁堪语，夙昔情怀一记取。邂逅论文沙面阴，大道未同恩未深。五载相过犹貌敬，话牵时势各沈吟。岂意地仄天欹后，众流俱向海东就。重逢梦觉喜生还，豪气飞扬皆改旧。故交得心成新知，吾辈有合终不移。握手雄谈连朝夕，有时呜咽各无辞。刘郎何事与我别，使我忽忽心如结。黄云碧海行路难，朗朗唯见中天月。::||
近现代::陈永正::汝墙悬一画，视之境郁郁。汝架插千签，扑之尘坲坲。我初识汝时，人道汝强倔。终日默而坐，眼空无馀物。与汝交十载，知汝意不拔。喑呜无人处，深心难掊掘。今日婴罗网，刚猛宁稍屈。气涌来天地，一发谁得窒。我见窃忧之，进言汝莫怫。岂不闻古语，狡兔须三窟。::||
近现代::赵熙::古来荒可想，只城角，似岩乡。入石户深深，云阿寂寂，玉溜锵锵。洪荒。自融气母，想风吹、一泡裂崖冈。留作菟裘佳处，六时心地清凉。焚香。小步禅堂。消夏气、领秋光。叹碧玉壶中，黄斑径里，此亦沧桑。苍茫。放翁著句，甚无人，镌字绿苔旁。不用飞霞题壁，我生已似云将。::||
近现代::赵熙::出春城、秧歌几日，芳原一绿如剪。四山围作棋枰样，阁阁鸣蛙不断。塍一线，袅百亩衡从，树小荫如伞。吴装短卷。看人影鸦锄，车声龙骨，物外散鸡犬。谋生贱。五十归田未晚。学耕空守枯砚。倾家难买柴车住，头白王尼谁伴。君不见。自晋后渔郎，几见桃花岸。游民在眼。坐豆叶村边，稻花风外，黄送夕阳远。::||
近现代::赵熙::乱山青出荣州界，界边水流穿洞。石乳含秋，云胎化碧，苔色六朝梁栋。人天万种。定结自洪荒，海潮吹冻。想见龙蟠，爪痕深入翠岩缝。诗人从古不到，晋时獠据了，还问唐宋。灵境多年，老樵探路，说有阴河水涌。西边一孔。便缒火无光，红珠似瓮。怕是骊宫，角根银柱耸。::||
近现代::赵熙::清风万个，占一城高处，宋时僧屋。解借此君名此地，便卜此僧非俗。茗砌延秋，风廊响月，苔色琴弦绿。涪翁往矣，禅房香剩花木。有弟时到轩中，虚心直节，合抱琅玕宿。自列党人碑上状，成就一家清福。绝代欧苏，片时章蔡，断送神宗录。翠云三亩，荣州第一修竹。::||
近现代::赵熙::望中天半庄严，嘉州定落荣州后。大哉僧力，自元丰始，迄工元祐。玉斧修云，金容满月，华鲸夜吼。恨青山不语，道君时事，断碑字、苍苔锈。台上放翁载酒。问如来、梵天谁救。支那小影，铜仙泪落，咸阳月瘦。十六丈身，一千年事，黄梅雨候。秪红裙袅袅，榴花一色，拜龙华寿。::||
近现代::赵熙::翠阴四月，入山十里春秧净。樵径。引一线松风到山顶。遥天沆瀣色，冷日玻璃性。端正。合唤作荣州主人影。山名近古，想是南齐定。如梦醒。算兴亡、荒县辟灵境。涧石生花，水禽过岭。风韵。绿得玉娥妆靓。::||
近现代::赵熙::是谁锯下苍龙角，晴空一坪秋广。万古无风，小池不涸，青入四禅天上。鳞原一掌。指贴地婆城，药膏圆样。影落东南，天台四万八千丈。唐年祠庙尚在，薛碑今蚀尽，苔翠无恙。州以山名，砦犹宋建，老去希夷安往。洪荒坐想。定绝岛孤撑，海浮千嶂。倘扣玻璃，日球空外响。::||
近现代::赵熙::渝州启行脂挂轴，苦羡蜗牛身戴屋。不道新车六百里，插翅如飞排大陆。自出鹰关弯复弯，荣昌隆昌箭头镞。车中别自一天地，路上人如蚁无足。村童笑我地乌龟，爬沙洒洒风过目。昔坐火车京汉站，万头钻入蜈蚣腹。夜过黄河空际桥，电灯如珠灿龙烛。今我小车仅容膝，计程铁道无兹速。未晡已抵自流井，王生挽我银行宿。人人惊问何时发，指数经途骇僮仆。人生适意在一快，荣井路通更奇福。须臾劄劄响飞机，嗟我跛鳖推馀毂。::||
近现代::赵熙::自渝至荣四日雨，车中受苦艰难尽。来时未晚下鹰关，午前始发木稗镇。今年夏暵补秋泞，一路上回兼下噀。时时陌上雇人抬，超海越山不能寸。永川城中灯火出，方丈蓬莱望中近。诘朝出城方就道，连车前挡等馀困。挨到荣昌始畅行，雨打头巾向风进。有时轮子又生角，真嗟骑马如蛙钝。乃瞻衡宇天忽晴，如此畸人走乖运。或笑临行盍笱将，事外哓哓只增忿。车班班兮六百里，本按常程不求迅。胡为使我终日饥，一笑载途餐一顿。::||
近现代::赵熙::游山有秘诀，窍在觅施主。慨自温塘归，饥肠响雷鼓。雅人坐一船，雅极愁不语。望中得磁溪，壮气生脾土。明知岁不恶，破例吃大户。访旧巧立名，佯佯吾甚武。退公惠然来，酒馔温尊俎。劝我尽量去，特地赈饿虎。一饱百虑静，诗作蚕丝吐。船头指尖峰，火苗辨前古。我戏叩我腹，吾何负于汝。::||
近现代::黄公渚::苍松作队接天青，峭壁摩空展翠屏。倒景奔泉泻金液，五华映日玉亭亭。::||
近现代::黄公渚::斜阳冉冉下西崦，返影鎏金碧落岩。风振长林疑虎啸，云峰负日露双尖。::||
近现代::黄公渚::缭白萦青带远峦，夕阳涧底响鸣湍。攀藤直上清风岭，山径羊肠十八盘。::||
近现代::黄公渚::两峰夹峙石为门，应谷长风万骑奔。付与茅庵专一壑，孤松坐对欲忘言。::||
近现代::黄公渚::漫寻丹灶吊长春，玉蕊楼高迹已陈。篆叶楸兼书带草，康成书院委荒榛。::||
近现代::黄公渚::接队昏鸦作道场，四山合抱塔中央。摩天一揽三标胜，百福庵头坐夕阳。::||
近现代::黄公渚::路入苍烟晓望村，几家老树半遮门。青帘斜出丹枫外，回首冈峦落日昏。::||
近现代::黄公渚::望门还似鸟投林，小憩山家傍碧岑。河是悬心村反岭，风寒始觉入山深。::||
近现代::黄公渚::烟绦雾甲柳僛僛，环水人家镜里窥。夹岸荷花香十里，闹红一舸入烟陂。::||
近现代::黄公渚::行脚山空拾断樵，秋风飒飒树萧萧。山庭烟锁犹龙洞，朱噣魂飞不可招。::||
近现代::宋辅仁::留春春不住，饯春春已去。适将追送春，不识春归路。春归不可寻，笑问知何处。可惜少年时，枉自伤迟暮。::||
近现代::宋辅仁::烟光凝空暮山紫，丛芦飞雪霜花死。游啸清秋野路长，残照山阿白云里。沉沉荒寺隐疏林，尽日清凉无俗音。满地幽苔没行迹，蛛丝昼锁岩蒿深。破瓦鳞鳞窜苍鼠，阴房铜仙宝华古。空庭丹桂老无花，正殿炉烟绕柱斜。白首贫僧叹零落，日暮西风啼老鸦。::||
近现代::宋辅仁::枥骥篝鹰茹苦辛，频年相与困风尘。饥驱且进嗟来食，从古翳桑有饿人。::||
近现代::宋辅仁::三叠渝关趁晓征，峦烟断处岭云生。尘寰多少崎岖事，历尽崎岖蜀道平。::||
近现代::宋辅仁::秧田水满绿萋萋，杨柳成阴暗短堤。独立月明人静处，乱蛙喧后子规啼。::||
近现代::宋辅仁::桑麻鸡犬自成乡，十亩如云稻子黄。篱豆花疏秋尚浅，凉风一路木樨香。::||
近现代::宋辅仁::独坐藤阴院，无聊自检书。瓮头新酒熟，问有客来无。::||
近现代::宋辅仁::南薰五月时，采菱向江口。心心遗所思，不顾刺侬手。::||
近现代::宋辅仁::血洒平芜扑鼻腥，五州转战走雷霆。思兄作客三千里，愧我虚生五十龄。远道遗鱼时断续，闲门了鸟日东丁。苍茫秋色萧森气，四望高歌两眼青。::||
近现代::宋辅仁::霄汉双星望鹊梁，重来佳会引杯长。不知今夕为何夕，却自宜昌下武昌。太息人言无黑白，那堪时事变苍黄。寄身天地已如客，况复羁栖思故乡。::||
近现代::张瑞玑::一春愁绪最堪怜，不化游丝即化绵。莫话灵和殿前事，风流张绪异当年。::||
近现代::张瑞玑::一碧摇天傍路载，酒家门外早春回。烟丝雨缕东风软，马上诗人带醉来。::||
近现代::张瑞玑::风满楼台雨满城，春光容易过清明。东皇绾住丝丝柳，莫化风花与水萍。::||
近现代::张瑞玑::天涯风雨鬓毛新，杯酒孤灯两旅人。手叠征衣同一笑，并门雨点蓟门尘。::||
近现代::张瑞玑::新秋天气似清明，垂柳笼烟不放晴。马上夹衣寒峭甚，斜风吹雨度尧城。::||
近现代::张瑞玑::晓风残月酒初醒，马上秋寒梦不成。一角青山千树柳，苍凉不见大陵城。::||
近现代::张瑞玑::荒店孤灯坐彻宵，英雄祠外雨潇潇。野风吹度冷泉驿，一夜滩声涨石桥。::||
近现代::张瑞玑::十里楼台欲化烟，竹竿阪下碧连天。行人过岭春寒甚，马上新添半臂绵。::||
近现代::张瑞玑::垂杨影里路三弯，一面河堤两面山。野店东风村酿熟，行人醉过冷泉关。::||
近现代::张瑞玑::生来骨相太清寒，过手黄金作土看。却笑长安贵人俗，有钱不肯买青山。::||
近现代::吴梅::黄月蘅皋，如见渚宫装束。幻灵踪仙山楼阁，淩波步袜，短怀无托。今古恨，惟恨美人沦落。万事云烟，难问故家伊洛，早风扫老瞒铜雀。吴笺双璧，十三行作。今夜长，谁鼓素琴秋鹤。::||
近现代::吴梅::秋魂栩栩呼还在，意托离骚外。捲帘凉思入疏襟，淡墨无多凄绝少年心。哀辞一卷留金鹿，仙梦知难续。船庵风雪抱清芬，解赋美人香草有王孙。::||
近现代::吴梅::江城一带，春树万家，极目采兰天远。碧草晴波，载尽画船歌扇。频看，白头人苦恨韶华短。问旧日风花，可惜王侯第宅都换。古柳斜阳馆，但静坐听钟，客尘先浣。六代云山，黍梦匆匆休管。轻暖，正幽栖地僻衣冠懒。又芳节樱桃荐食，对南园浩叹。::||
近现代::吴梅::浓春霏雨，繁花酿蕊天将暮。问青楼探芳讯，开樽又成豪举。回睹，正旧识轻盈，新声宛转泛兰浦。紧携手，江乡乍暖，可容栽合欢树。早许。吴阊往事，建业今宵重遇。况岁岁相思，人人不老，忍教孤负。痴顾，愿红妆白发，蓬窗茅屋镇长住。作半世神仙配偶，上瑶台去。::||
近现代::吴梅::启文疏，对夕景，万里云开金饼。清辉远，看镜里山河，二分端整。广寒高，午漏静，破屋添薪犹冷。还凝望，是片玉中天，照人无影。旧谱霓裳，料此日姮娥笑领。胜游西苑，俊约南楼，老去让公等。孤鹤深宵哽，散发擎杯，风露又警。甚年时袖手欢场，丝竹花竹梦未醒。::||
近现代::吴梅::晓钟收，报锦堂弦管初休。梦里见他，一笛江城横秋。九华帐同携手，认鬓痕霜雪添稠。花长好，人长健，愿君珍重无愁。经岁关河浪游，知燕子楼中，未展眉头。望眼故山，有孤魂羁留。夜深忽现惊鸿影，念旧情沉海垂钩。崔护老，夭桃赋恨，犹滞皇州。::||
近现代::吴梅::弃置怀中扇，沦落堂前燕。月夜吟秋，可奈婵娟天远。败壁蛩声，还小庭行遍，一缄难递深院。思无限，但恨相见晚，莺花片时都换。老客南州，带眼几经长短。陋室当风，嗟万间虚愿，江湖多少孤雁。::||
近现代::吴梅::东风步辇，寒食斜街，内家嘶骑捧香回。灵衣素几，认前史劫馀灰，要细寻松下鹿碑。阴雨寒崖，知王气，歇长淮。建文遗事等齐谐。通天草表，又吾侪，一登台，问此时白燕可来。::||
近现代::吴梅::绿萼红葩晓雾轻，时已清明。满街吹起饧箫醉，正玉人薄饮初醉。故乡烟水阔，开到神京。有约看花出凤城，解语多情。半年听足江南雨，伴春归可待先生。小楼吟望苦，还喜新晴。::||
近现代::吴梅::悬崖结屋蒲团坐，迢迢古怀空际。刻烛题襟，衔觞赌酒，多少少年欢意。河山聚米。听晓角吹寒，尚馀边气。侧弁低哦，此身忘在万峰里。心香尘外细袅，裹头人不寐，遥夜如水。一豆灯红，三茎发白，悟彻画禅滋味。词仙去矣。便泪铸相思，返魂何计。愁过吟廊，乱蛩啼暗苇。::||
明代::严嵩::共誇剌史专城贵，为惜佳人万里行。朝发蓟门催驿骑，暮经巴峡听猿声。名山采药烟霞迥，燕寝凝香几牍清。衰病藉君留不住，青精荬独倍关情。::||
明代::严嵩::吏散长安日杜门，故人相见暂开尊。人情棘上青绳变，身事池边老凤蹲。阅尽世途惟自信，别来幽抱可谁论。留都知旧劳相问，渭树冮云入梦魂。::||
明代::严嵩::起瞻东震气逾苍，盛会难逢更尽觞。冯翼愿同周士吉，股肱惟藉舜臣良。晨趋剑佩炉烟上，昼接威颜黼座傍。少海前星占国瑞，天长地久祝时昌。::||
明代::严嵩::古松寒柏对青苍，地主高情劝累觞。圣世凤麟争睹瑞，昆冈玙璧总称良。门临玉涧来天上，树拥金堤近席傍。浅薄岂堪尘宠秩，也陪星履蹑文昌。::||
明代::严嵩::宫城佳气郁苍苍，八座华裾照羽觞。夏室讴歌欢有子，虞廷入拜伫惟良。筵开玉署蓬瀛里，地切金茎雨露傍。廊庙众贤今汇进，帝图皇历自遐昌。::||
明代::严嵩::紫薇旌节旬宣地，青琐衣冠侍从年。吴苑昼游人似玉，楚帆西上水如天。子牟恋阙江湖远，召伯留棠惠化传。题柱盛名今不浅，海邦新勒使夷编。::||
明代::严嵩::自笑茆斋映雪人，谩披陈蠹学经纶。幸于礼乐逢明圣，岂有文章动缙绅。秉烛夜堂还草奏，揽衣朝阁更迎宾。南宫故旧劳相问，潦倒风尘白发新。::||
明代::严嵩::郢上春逢返忽秋，年光真共水东流。芙蓉远道能相赠，琼玖清词不易酬。觞对鹤楼江自绕，文题兰省石还留。期君共结明庭绶，未向关河叹阻修。::||
明代::严嵩::盆池仙萼傍南宫，绿榼凉生满院风。胜日琴觞邀上客，清朝簪组盛群公。近人海鹤閒过砌，多事园蜂竞绕丛。暂喜近来曹务简，不妨相劝醉颜红。::||
明代::严嵩::春藕移栽近日边，花开不数越溪莲。光摇玉簟清无暑，香逐金炉煖带烟。兴至故应忘主客，官閒真得似神仙。怀贤合作甘棠看，又落风神梦觉前。::||
近现代::余菊庵::地僻千山静，春晴荔著花。风传闻犬吠，林外几人家。::||
近现代::余菊庵::屋角听虫语，庭前待月升。更深人静后，默默动离情。::||
近现代::余菊庵::东坡曾有言，不可居无竹。闲挥两三竿，聊慰食无肉。::||
近现代::余菊庵::本性由来冷，冰姿迥出尘。眼前多俗物，知己是诗人。::||
近现代::余菊庵::秋声初在树，野旷净无埃。寂寂空亭子，幽人期未来。::||
近现代::余菊庵::清夏江乡好，荷香处处幽。愿君添小艇，著我溯中流。::||
近现代::余菊庵::舟停人语杂，知泊九江堤。细雨空濛里，庐山不许窥。::||
近现代::余菊庵::昔有莫愁女，因之名此湖。不知愁底事，可有见怜无。::||
近现代::余菊庵::西湖从此别，恋恋在今宵。湖月解人意，相随过断桥。::||
近现代::余菊庵::登上飞来峰，巉岩有奇趣。此峰能再飞，愿随峰飞去。::||
清代::王元铸::丛筱乔柯夏亦秋，池塘水阔景偏幽。乐鱼之乐谁知我，恍在濠间濮上游。::||
清代::王元铸::报赛年年泊画桡，松滋祠宇咽寒潮。几家临水成墟落，一半渔庄一半窑。::||
清代::王元铸::小金山寺露芸窗，隐约花枝照画艭。湖上鸳鸯三十六，夕阳影里尽成双。::||
清代::王元翊::殉国知君慕义心，崚嶒白骨委荒岑。逆酋未殄身先死，泪洒西风读爱吟。::||
清代::王元翊::象贤荣荫慰循良，青简争传姓字香。遗爱于今谁嗣也，浣花溪畔树甘棠。::||
清代::王元翊::一点青燐蜀岭幽，忠魂泣月夜啾啾。行人每向山前过，拂面惊沙恨未休。::||
清代::王元翊::志士捐躯本至诚，慰忠祠建死如生。千寻昔岭悲风急，尽是喃喃骂贼声。::||
清代::王元常::屋也舟耶结此庐，得闲小憩在公余。志存作楫安天下，心拟乘槎入太虚。对雪欲移王子棹，焚香静玩米家书。亭轩小筑聊成趣，浮宅何妨且暂居。::||
清代::王元复::久从少壮号通儒，自愧明经我不如。木石有缘堪共老，胸襟无碍任安居。磻溪石上钩难曲，茂叔庭前草不除。眼底风光今老矣，青山冉冉爱吾庐。::||
清代::王元勋::闻有金仙控鸾龙，纵观宇宙探鸿蒙。朝行五岳雷雨上，暮宿三山云海重。卢敖汗漫未足从，耸身直上凌紫穹。手擘昆仑双玉峰，俯视银河下注声淙淙。生小学道嗟无功，十年安神存绛宫。丹砂如雪铅华红，药成自谓得轻举，罡风吹落尘埃中。咫尺名山不可到，何况远蹑万里浩荡之遐踪。匡庐九叠张屏风，昔年江上曾相逢。遥瞻瀑布挂苍壁，恍讶层霄垂白虹。树色半岩遮欲断，云阴几叠穿还通。飞流溅洒金芙蓉，上有五老招我巢云松。轻帆驾浪何匆匆，犹看练光雪影断续明林丛。回首旧游成断梦，徒余景象罗心胸。世间好梦不易得，恨君昔梦无由同。岂真君身有仙骨，远随颢气高飞冲。七岭双阙青濛濛，峦阜围合无西东。但见水帘不卷千尺垂珑璁，蘧然一枕得大适，纷如万虑都虚空。曾否石梁桂树下，玉杯承露逢老翁。如何不获一援手，摧眉戢翼归樊笼。学仙不成且饮酒，穷愁莫放玻璃钟。兴发正须寻李白，入社自可招陶公，醉乡岁月何从容。九派雪山带萦结，十洲香草花蒙茸。眼底方将卑华嵩，直看海水壁立磨青铜，吾将与君神游八极相与无终穷。::||
近现代::陈仁德::老去长怀旧日欢，新诗改罢已更阑。昏灯照眼真如梦，浊酒盈樽略带酸。每望河山生感慨，早从风雨识艰难。笑看朔气漫天起，且伴松梅共岁寒。::||
近现代::陈仁德::亦曾离合亦悲欢，如此生涯意已阑。冬夜从来归冷落，文人到底是穷酸。成仙鸡犬升天易，入辙鱼龙下海难。广厦长裘虚幻耳，短窗禁得北风寒。::||
近现代::陈仁德::萤屏黯淡不成欢，粉壁昏灯夜已阑。欲住长安愁米贵，虚抛壮岁总心酸。年光容易催人老，尘世依然行路难。坐到三更无个事，隔窗斗觉朔风寒。::||
近现代::陈仁德::岁暮霜风落日曛，釜溪碧水映彤云。桨声船影随波远，树色山光隔岸分。想像当年干气象，从来此地蔚人文。宋公遗址今犹在，指点楼头说旧闻。::||
近现代::陈仁德::遥望并州系我思，漫劳千里寄新辞。缘交今世疑前世，理合先知觉后知。风雨飘零迷路久，江湖辗转识荆迟。同瞻马首今朝事，南北东西共献诗。::||
近现代::陈仁德::踏过珠江第几桥，丛楼迤逦倚天高。九重城阙生云气，一派波澜接海潮。盛世笙歌能醉客，名城财富久称豪。岭南自是风华异，秋尽炎光尚未消。::||
近现代::陈仁德::也知沉默胜黄金，况复雷池久设禁。惟酒后能稍放胆，到人前已倍当心。奈何血泪千秋痛，讵忍河山百毒侵。读圣贤书思救国，登高焉得不悲吟。::||
近现代::陈仁德::老来渐与世无争，一片诗心见性情。留得琴书随梦在，缀成章句让人评。可能隔代论功罪，应许他年定浊清。又是空山新雨后，桂香月影入帘轻。::||
近现代::陈仁德::春花秋月去如烟，浪迹渝州忽十年。厌说壮图成已往，尚馀豪气似从前。扪心中夜常思过，载酒高楼便欲仙。富贵浮云非所望，闭门独自理残编。::||
近现代::陈仁德::梦里依稀热泪流，每年今日独登楼。西川花落添新恨，北阙云深锁宿愁。痛哭青年成白骨，绝怜碧血溅金瓯。前尘历历难忘却，浩气当时动九州。::||
近现代::许宝蘅::彩云何事，现一双人影。十二栏干碧城迥。凭上清，沦谪小劫经过，者归梦，应有碧桃花省。明珠擎掌上，化作凉蚕，老了青青谢公鬓。试问汝前身，莫是瑶池，有小字，自然能证。望天上茫茫，蕊珠宫，可风马云车，再来尘境。::||
近现代::许宝蘅::一览沧溟，无边空阔，遥天几簇云奔。蓦狂飙倒卷，白日都昏。澜回水立冲天湿，送孤帆欲渡龙门。有人弹亸髻，莲窗危坐，弦拨金昆。衫袖尽上潮痕。看鱼龙舞罢，浴出金盆。有松醪一盏，遥酹天根。姮娥寂寞清虚府，问波涛可许平吞。茫茫谁省锦衾角枕，飘落惊魂。::||
近现代::许宝蘅::隔院银虬满，空房宝鸭残。筝弦凝涩不成弹。帘旌生润，翠袖薄生寒。往事何须说，当时太等闲。匆匆扶醉上雕鞍。几度荒村，月子照弯弯。几度风风雨雨，愁煞大刀环。::||
近现代::许宝蘅::风急卷金沙，惝恍金闺梦。底事荒鸡曙色催，学作江南弄。欲去楚山青，初返燕云冻。记得孤桐百尺枝，上有双栖凤。::||
近现代::许宝蘅::孤负明珠约。走天涯，听风听雨，断蓬飘泊。水殿云廊何处是，曾似梦魂征逐。谁赠与，江篱盈菊。角枕欹斜眠不稳，任春寒压住食绸薄。千里路，难商略。沉沉鼍鼓明红烛。料今宵，玉钗频叩、金钱暗卜。三月长安花似锦，骢马经过河曲。休问起、华亭鹤唳。怕有伤春狂刺史，醉当筵，泪湿千条竹。人间事，红蚕箔。::||
近现代::许宝蘅::幽境隔嚣尘，历载萦心曲。纸上忽相逢，苍翠日游瞩。矗立几寻尺，瞻拜无拘束。溟鹏失南图，辕驹久局促。缅想画中人，响风歌采绿。::||
近现代::许宝蘅::古塔层崖老树阴，平生结想在幽深。一从忉利天归去，留与人间證道心。::||
近现代::许宝蘅::霜叶乱飞红雨悲，风花堆起碧云垂。南来雁字催寒信，斜日边关我所思。::||
近现代::许宝蘅::篷背船唇徙倚时，暮鸦千点影迷离。爱看村景憎舟疾，新落潮痕旧岸移。::||
近现代::许宝蘅::楚蜀江流吴越云，鹤飞辛苦溷鸡群。欲从溟海寻栖食，却向离城苦忆君。::||
近现代::傅义::梦里仙源入未成，缤纷满路枉多情。可怜原是瑶台种，却得人间轻薄名。::||
近现代::傅义::飞絮竞传胜撒盐，千秋冰鉴一何严。却嫌天道多偏袒，好句常教女手拈。::||
近现代::傅义::拈词咏雪一年年，雅思联翩久愈鲜。倘使生居南海外，教从何处觅瑶篇。::||
近现代::傅义::爱美终生出性灵，飘摇犹似舞娉婷。随风入夜萧萧响，堪作钧天广乐听。::||
近现代::傅义::融开冰雪研丹砂，妆罢容光艳若霞。侥幸争春先得意，骚人偏喜岁寒花。::||
近现代::傅义::窃得佳名亦号茶，几曾沁肺润喉牙。纵然富艳骄时俗，陆羽卢仝也不誇。::||
近现代::傅义::吟坛纷誉牡丹亭，今亦掀眉洗耳听。只恐倾箱了诗债，难偿慧眼一番青。::||
近现代::傅义::玉貌珠喉若梦痕，痴情倩女又还魂。曼声低唱银屏内，风送兰香溢筚门。::||
近现代::傅义::翠凤清歌惜未闻，嫣红姹紫羡纷纷。寒宵一曲传千里，顷刻春光已十分。::||
近现代::傅义::风花雪月悉无辞，不晓诗神何所之。觅向黑甜仍未得，寒虫哧哧笑人痴。::||
近现代::施蛰存::终古西兴渡，行人尔许忙。缁尘贾客担，黄竹女儿箱。孰了莼鲈计，新来寇盗狂。风波愁失所，铁弩待钱王。::||
近现代::施蛰存::刺促三弓地，江湖百感身。忽回鸿鹄志，来与石泉亲。秋菊有佳色，长安无故人。鹿车堪共挽，原宪未全贫。::||
近现代::施蛰存::吾来岂怀古，独上越王台。吴下云山远，秋深画角哀。感时思处女，尝胆邈雄才。天下危如此，灵风安在哉。::||
近现代::施蛰存::一贫真到骨，五柳幸当门。吾已耻弹铗，汝差能采蘩。亲存讵为老，意得或忘言。且吃椒盘果，斯须语笑温。::||
近现代::施叔范::将堕头颅刀下夺，草间从无此奇兀。回天力竭鹧鸪黄，遁入萧街卖药活。饥来更鬻无根兰，笔笔风霜起残山。山松日老头垂白，元气排□迸金石。馀生别有天地开，花乳□艳端溪赤。怒艳纷披皆泪花，半入桑田半海涯。鲒□亭圮高文在，读之往往神鬼嗟。海枯晚出澄泥砚，中窟蛟龙手亲选。当年定草万檄书，马背相随共苦战。吁嗟乎，遗民历代推梨洲。仲兮寂寞三百秋，我思其人狂叩头。四明山，黄竹浦，汾河水凝太行土。留此一片稀世珍，韩陵之碑周石鼓。::||
近现代::姜胎石::此何声也，记儿时、遍访龟年遗躅。多少痴情和热血，付与豪丝哀竹。去日堂堂，余音袅袅，未断先求续。曲难离口，敢夸余耳闻熟。何意四海扬波，孤悬一岛，大有阳春曲。读到百回同不厌，总似清言霏玉。啸爱孙登，浦临黄歇，空羡双梅屋。万年三塔，愿君垂老多福。::||
近现代::姜胎石::意气动湖海，我最爱元龙。记曾橐笔黄埔，恰喜与君逢。同是鸾飘凤泊，赖有花香鸟语，吟兴十分浓。转瞬卅年矣，尊酒不曾空。追往事，历燕粤，浙西东。倦游偶息，鞭影握手到吴中。忽报行年六十，我愧犹迟五载，鬓秃更头童。两字祝清健，韵语当呼嵩。::||
近现代::姜胎石::打桨烟云里，白公堤下孤舟倚。点点萍花，流不尽真娘珠泪。懒去寻秋，没个南朝寺。君莫笑，海外神仙吏。乘海风吹到，访遍寒山故址。结构今何似，亏他摹写诗中意。渔火江枫，谁省识当年愁思。一样钟声，搅破离人睡。过夜半，夜色阑珊矣。祈满天霜月，今古都成韵事。::||
近现代::姜胎石::迎春楼外且停车，大嚼屠门意自如。到底江乡风物美，鱽鱼缠过又鲥鱼。::||
近现代::姜胎石::平沙浅处架浮桥，咽住滩头来去潮。偶倚危栏窥北岸，瓜州艇子隔江摇。::||
清代::弘历::野旷清无比，秋深光倍寒。桂香思节过，菊瘦待人看。谩惜如钩细，行当并镜团。嫦娥三万岁，少似李金銮。::||
清代::弘历::历顿行宫遍，初程武帐临。向方全似旧，启处恰宜今。新月冰窗纸，秋风促帛砧。每殊触目景，不易爱民心。::||
清代::弘历::行宫倚翠厓，永慕特名斋。山色绣屏列，溪声玉瑟谐。慈闱欣每奉，中壸更新偕。明日瞻陵阙，心迟丙夜牌。::||
清代::弘历::野甸云低阵，秋空雨乍飞。晚禽寻密叶，征客换棉衣。候逼新寒峭，塍欣宿麦肥。遥闻湘浦雁，此际向南归。::||
清代::弘历::𨄻迤度村邮，观民辔每留。黍稌饶稔穫，风物报深秋。此处差堪慰，他方更廑愁。桥山直西望，未到泪先流。::||
清代::弘历::卉谱翻将遍，曾无不谢华。春秋称两度，今古只斯花。草木何须辨，丰姿那更加。金风经别馆，逸兴引吟叉。::||
清代::弘历::开士幽居地，乘閒一憩寻。阇黎谁古若，澄景适今临。砌卉迷寒蝶，庭柯隐夕禽。忧欣何处是，默检向来心。::||
清代::弘历::山庄逢国忌，默处罢游歌。此日终身恨，流阴睫眼过。谒陵方在即，存剑竟如何。遗诏重庄诵，心知愧处多。::||
清代::弘历::田盘搆石室，素壁著成图。映发山容秀，萦回水态纡。纵眸遥箔外，侧耳静琴俱。画境相参处，难分殊不殊。::||
清代::弘历::纡跸驻山庄，中秋过半强。林姿疏间密，峰态翠含苍。出峡泉犹壮，度松风已凉。稍停谢公屐，书史静徜徉。::||
清代::陈宝琛::花时自失岂关风，韶景何曾负秃翁。潭水有情还作碧，杏林如洗尚留红。上方泉响诸天净，归路山光一雨功。春梦重重谁大觉？与君勘取不空空。::||
清代::陈宝琛::三闰花朝廿载中，还朝犹忆及春融。不期并海随寒日，得共凭楼数信风。同社杯盘閒趁景，满堂瓶盎艳成丛。十年前事馀惆怅，传烛依然出汉宫。::||
清代::陈宝琛::玉貌能堪百感攻？两年不见欻成翁。囊来小册犹三绝，瓮有馀醪且一中。瀛海即今谁乐土？江天何日不颠风。故山雨露清明近，等是孤儿痛转蓬。::||
清代::陈宝琛::筮易初爻得允升，堂廉合志有明徵。未乾墨画蝉联下，群捧红笺雀跃兴。书戒日新惟一德，圣由天纵固多能。六龄亲手挥神笔，岁岁宜春受宠曾。::||
清代::陈宝琛::尘劫无涯独立难，硕人随地寤歌宽。老槐障暑长围座，寒菜经霜又上盘。名帖罢临烹茗赏，小诗谁和取琴弹。雪中忽起看山兴，还就辽松上戒坛。::||
清代::陈宝琛::江山风月两词人，海变陵迁阁又新。一夕抵成挥麈录，九朝忍忆属车尘？风流旷代犹相感，气谊平生孰与伦。二十年前品泉处，曾寻遗迹吊荆榛。::||
清代::陈宝琛::一楼潮汐送年芳，奎藻高悬夜吐芒。驽钝心期馀蹇蹇，龙潜文采自堂堂。久荒菊径从臣里，偶听松涛就赐庄。终望及身见平治，健行无息用斯臧。::||
清代::陈宝琛::少时涂抹老郎当，六十年来梦几场？晚节敢为科第玷，行朝犹率祖宗章。阮潘生世何多幸，李左酬勋未可方。谁信违天天转笃，蹉跎拆补本寻常。::||
清代::陈宝琛::窜身海曲倏三秋，豪气销磨蛰一楼。但觉凉风催客老，敢希休日恣山游？勤王岂竟无狐偃，生子谁能似仲谋？九日回思卮共把，桑榆犹及与君收。::||
清代::陈宝琛::榜书犹宝秘香龛，手稿迦陵出枕函。复社风流今故在，忠门涕泪老何堪？劫馀薄宦聊中隐，史料闻吟抵剧谈。讽到晚年追往什，信知杜髓属樊南。::||
近现代::陈匪石::猩色屏风青玉案。照夜珠光，隔座分明见。镜里朱颜应未变。岁星还逐金床转。消息石榴红欲绽。冷暖君恩，一霎思量遍。陌上不辞歌缓缓。熏风先入蘼芜院。::||
近现代::陈匪石::冉冉游蜂穿户牖。日影移砖，绿树笼清昼。几度花开花落后。镜中不见微波皱。昨夜小池风雨骤。短梦惊鸳，泪战新荷瘦。独倚危阑重负手。柔肠欲断君知否。::||
近现代::陈匪石::行遍上东门外路。隔岸垂杨，不系班骓住。草长莺飞三月暮。无边春色抛人去。已是倾城休再顾。迢递高丘，遗褋今无女。往日呢喃梁上语。定巢燕子知何处。::||
近现代::陈匪石::守孤芳，回暖律，风信到香海。半展檀心，疏蕊冻初解。依依纸阁云窗，天寒日暮，镇凝想、入时眉黛。暗中待。枝上无数蜂黄，东园正挑菜。唤起幽禽，相忆岭云外。总然炉火无温，屏花如睡，岁华换、春光长在。::||
近现代::陈匪石::银波不许黄姑渡。哀蛩金井啼清露。云破月微明。千家砧杵声。西风关塞北。老尽燕支色。归雁一封书。君边衣到无。::||
近现代::陈匪石::春山横黛春波绿。娇莺啼遍阑干曲。花梦锁葳蕤。出墙红一枝。东风吹不转。芳草斜阳岸。双桨木兰舟。凝妆人倚楼。::||
近现代::陈匪石::帘外。春在。非雾非花望迷。翠楼晓妆初罢时。依稀。去年双燕归。梦里辽西音信断。蕃锦怨。纤手回文展。白头吟。琴有心。祗今。泪珠空满襟。::||
近现代::陈匪石::连朝风雨近清明。杨柳自青青。三叠阳关，一声河满，十里短长亭。天涯不辨愁来路，甚处着啼莺。綦迹苔阴，酒痕襟上，帆影画中行。::||
近现代::陈匪石::倦魂瘦。斜阳在、野桥袅袅烟柳。梦回天外岫。记折短条，持赠亲手。沧洲驻久。草遍绿、南阡东亩。日日高楼徙倚，听寒食节箫声，几临风翘首。曾有。曼歌敛袖。清谈拥髻，人占江山秀。滟波春碧溜。泪湿青衫，将离时候。花阴感旧。正客里、愁浓于酒。暖炙银簧未奏。甚幽谷一声声，莺求友。::||
近现代::陈匪石::夜雨过，红香半凋，翠阴犹小。阑干四绕。梨花地、闭门春悄。登楼乍见，杨柳依依临风袅。纵万水千山，隔断辽西道。计归期，也应早。蓬首自怜，翳镜慵开，蛾眉谁为扫。梦醒泪暗滴，送残柝，乌啼晓。算念极，翻成恼。寄音书、新来南燕少。甚画烛银屏，不分呈双笑。问天天又老。::||
近现代::许宝蘅::彩云何事，现一双人影。十二栏干碧城迥。凭上清，沦谪小劫经过，者归梦，应有碧桃花省。明珠擎掌上，化作凉蚕，老了青青谢公鬓。试问汝前身，莫是瑶池，有小字，自然能证。望天上茫茫，蕊珠宫，可风马云车，再来尘境。::||
近现代::许宝蘅::一览沧溟，无边空阔，遥天几簇云奔。蓦狂飙倒卷，白日都昏。澜回水立冲天湿，送孤帆欲渡龙门。有人弹亸髻，莲窗危坐，弦拨金昆。衫袖尽上潮痕。看鱼龙舞罢，浴出金盆。有松醪一盏，遥酹天根。姮娥寂寞清虚府，问波涛可许平吞。茫茫谁省锦衾角枕，飘落惊魂。::||
近现代::许宝蘅::隔院银虬满，空房宝鸭残。筝弦凝涩不成弹。帘旌生润，翠袖薄生寒。往事何须说，当时太等闲。匆匆扶醉上雕鞍。几度荒村，月子照弯弯。几度风风雨雨，愁煞大刀环。::||
近现代::许宝蘅::风急卷金沙，惝恍金闺梦。底事荒鸡曙色催，学作江南弄。欲去楚山青，初返燕云冻。记得孤桐百尺枝，上有双栖凤。::||
近现代::许宝蘅::孤负明珠约。走天涯，听风听雨，断蓬飘泊。水殿云廊何处是，曾似梦魂征逐。谁赠与，江篱盈菊。角枕欹斜眠不稳，任春寒压住食绸薄。千里路，难商略。沉沉鼍鼓明红烛。料今宵，玉钗频叩、金钱暗卜。三月长安花似锦，骢马经过河曲。休问起、华亭鹤唳。怕有伤春狂刺史，醉当筵，泪湿千条竹。人间事，红蚕箔。::||
近现代::许宝蘅::幽境隔嚣尘，历载萦心曲。纸上忽相逢，苍翠日游瞩。矗立几寻尺，瞻拜无拘束。溟鹏失南图，辕驹久局促。缅想画中人，响风歌采绿。::||
近现代::许宝蘅::古塔层崖老树阴，平生结想在幽深。一从忉利天归去，留与人间證道心。::||
近现代::许宝蘅::霜叶乱飞红雨悲，风花堆起碧云垂。南来雁字催寒信，斜日边关我所思。::||
近现代::许宝蘅::篷背船唇徙倚时，暮鸦千点影迷离。爱看村景憎舟疾，新落潮痕旧岸移。::||
近现代::许宝蘅::楚蜀江流吴越云，鹤飞辛苦溷鸡群。欲从溟海寻栖食，却向离城苦忆君。::||
近现代::卢青山::总怨闲相处。幸天教、更阑人静，管风校雨。枕上疏疏方点滴，忽变阵蹄驱度。正叱咤、雷为前鼓。海样松翻枝扫屋，更横山四倒如流土。恨此刻、无列俎。江山如此谁为主？拍栏杆、天如沉墨，人如粒露。待说人间千古事，黯黯谁成我汝？有故客、江洲远阻。立浪长江披破袖，料今宵亦自相思苦。请为我，和金缕。::||
近现代::卢青山::陇首新霜半老枝，横蛇草路许谁知，梧桐一叶坠空池。欲雨低云垂四昊，群鸦聒乱抢巢归，江湖戛戛鹤孤飞。::||
近现代::卢青山::谁料无端忽忽逢，啼痕昨夜眼犹忪，低眉唯道早来风。细指残枝停复语：枝间软萼土间红，去年同在雨烟中。::||
近现代::卢青山::一寸流波一寸肠，流波岂识寸肠长，流来双泪只寻常。江上苇风随雁远，苇心何苦竞雁翔，雁归心已老于霜。::||
近现代::卢青山::日暮清流泳始还，河中剩有一痕山，岸边随手摘荷玩。谁要苍烟浮稻陇？渐无夕照下鱼湾，蜻蜓独自过桥栏。::||
近现代::卢青山::霜冷横山翠。向车尘、问长寿路，一身秋碎。河畔垂杨杨畔石，冷落蜻蜓残翅。算都是、旧时曾记。暂向街头稍驻足，怅条条巷陌都相似，何处是、旧居地？楼南挥洒横诗臂。对群峰、牵云引雨，聊为今戏。我有狂声如大飓，扫遍千村万里。忽寂落、萧然潸泪。陌上幽花天外雁，漫声声说尽人间事。小檠暗，月如水。::||
近现代::卢青山::调笑已三年，旧景如烟。当时相约不回还。谁教醉里路偏窄，相看无言。还似未全捐，泪眼潺湲。凄然回枕旧书眠。千重暮雨千重锁，梦又难关。::||
近现代::卢青山::早说寻春春尽，山间懒懒新丫。馀寒还自薄侵纱。塘边三点雨，杏下一身花。记得溪前柳畔，停骢有个人家。相携问道酒曾赊。堤涯风草绿，燕外小桥斜。::||
近现代::卢青山::小径孤塘初起月，秋衫澹澹如云。云常与月共逡巡，人如水影，相望不相寻。何日摇摇生片翮，幽然化作低萤。宵宵罗扇绕伊人。一朝寒落，葬在小窗阴。::||
近现代::卢青山::路草斜茵，年年放马，几费追寻。一片梨花，三声杜宇，半角低亭。桥边漫自停樽，蝶未去、秋又将宁。水借残荷，风扶野荻，梦在枫林。::||
近现代::詹安泰::零雀窥檐，孤花倒水，瘴深衣被垆薰。高飙一派，四合暮天云。十载衫尘未浣，寒光起、边马嘶墩。归来又，楼空燕去，费泪与何人？清游经乱阁，涩残琴桉，悽冷鹃春。况引歌呼酒，飞动吴门。转眼东风无赖，多少恨，离笛黄昏。沉沉夜，休教梦醒，天远断知闻。::||
近现代::詹安泰::海天风日波涛壮，凭将劫灰磨洗。去国陈辞，横戈跃马，眼底英豪馀几？风怀老矣。听商女琵琶，隔江犹是。杯酒长空，望深到处腾光气。东华事随逝水。梦骄天路远，愁恨谁寄。红雨迷春，娇花拥月，多少前游佳丽。消残痛泪。忍重觅秋魂，鬼歌声里。怅断关河，倚楼中夜起。::||
近现代::詹安泰::昨梦迷离欲化烟，分明眼底异春妍。颠风簸雨又今年。不忍抬头看一笑，闲从碎语悟双肩。误人何限得人怜。::||
近现代::詹安泰::当年约共繁华住，怕向空山眠夜雨。悄携幽梦渡香云，不道离情今更苦。环环日夕鱼龙舞，媚态千方花万树。隔江还见一痕青，待觅玲珑何处去。::||
近现代::詹安泰::荒麓啼鸦，小帘调药，哀笳惊度。望极云横，棹迷香散，骚兰怨深谁诉。看瘦抱，残更雨，扶愁趁危柱。水边路，想当日、醉花狂酒，歌啸地、天许以春相付。好梦逐年空，问风流、王谢何处。谩惜芳期，认巢痕、莺燕多误。慰诗情无恙，剩忆长安儿女。::||
近现代::詹安泰::算谙尽、十年风露。世海茫茫，别程何许。挂眼苍云，去来如笑乱蝉诉。夕阳高柳，分一半、天涯树。画角又声声，蓦起落、哀禽无数。凝伫，早心肝杂碎，梦破故家禾黍。青袍误老，忍重觅、玉娇华步。便月影、艳照歌尊，待它日、看谁豪举。怕容易飘零，休唱渭城朝雨。::||
近现代::詹安泰::鬓棱花，院落酒，晚雨凉生高柳。凭阑望、惯念乱伤离，旧人归后。泪波深，好梦诱，倦客多年搔首。攀天去、正大月沈宵，戾星窥牖。肯悔疏狂，自矮阁、昏钟坐守。醉春笼幔，选席留灯，艳意倩谁受。江国秋风陡，万绿惊红，芳讯滞久。甚楼头、抵死相思，还擪长笛带恨剖。::||
近现代::詹安泰::高楼一夕秋风紧，写影苍烟，语梦凉蝉，吹老寒花又一年。镜心未许朱颜驻，栏角床沿，懒起无眠，不是相思不问天。::||
近现代::詹安泰::玉殿啸狐，宫花围屐，江南哀赋无地。乱山腾野火，故国浮新垒。相看月明泪洗。惜分飞、寸心千里。泛海迷槎，叩阍无路，孤剑向谁是。天涯夜凉如水，想幽单万感，骚怨难寄。敛愁随客坐，唤篴当楼倚。芳华尽捲狂涛去，漫追忆、风流前事。闻说起，湖山在、弓刀影里。::||
近现代::詹安泰::倚槛风骄，笺天语涩，飞光暗触情潮。骨瘦神寒，拜花心愿迢迢。山塘七里经行处，剩迷离、烟雨前朝。掩重门、淡月梨花，清魄谁描。应无人问春深浅，甚衙蜂梦蝶，不上轻绡。清白承平，酬它酒瓮诗瓢。侯门宾客休嗤点，写相思、一寸难饶。肯年年、草怨红心，韵咽秋涛。::||
清代::王善宗::沧海安平水不波，扁舟处处起渔歌。西山日落行人少，帆影依然晚渡多。::||
清代::王鸿兟::瓦缝居凤凰，居亦失其宜。钟鼓乐爰居，乐亦匪所思。熊鱼不同嗜，鹄{宴鳥}宁同栖。寸木生岑楼，反诮乔松卑。拳毛困盐车，奚异黔驴疲。君子困小知，褒成岂予欺。嗟彼近名人，七饥标殷遗。首阳无薇蕨，何粟餐夷齐。箕畚谋子孙，莫执愚公迷。冬夏食菱栗，毋好厉叔奇。淅米剑头炊，行矣休迟迟。吾心有天地，寄托弦上丝。高歌归去来，一广柴桑辞。::||
清代::王鸿兟::问青天，面面回风悲。瞻马吾其东，毒龙蟠在泥。挟策从之西，虎口张如箕。搔首欲唱鹤南飞，大鸟能啄儿。欲题知北游，当路横灵龟。日月天眼睛，玉川曾有诗。何以空明天，蓦现千重翳。或者天刘翁，竟被白雀欺。何怪蚩蚩氓，朱颜变为黧。::||
清代::王鸿兟::吾心有菩提，不披沙门缁。吾心有坎离，不饵商山芝。跂脚卧南楼，午梦寻皇羲。黄冠亦安适，白云聊自怡。冷笑个中人，逐鲍甘如饴。鹿卢与桔槔，各运机心机。王城岂蜀道，举足忧险巇。童童沧海桑，劫劫长安棋。同类苦相搏，力角场上鸡。同根苦相煎，火燃釜底萁。鹬蚌忿一时，利渔尔胡为。嗟嗟造化儿，颠倒良堪嗤。竖子名竟成，将军数或奇。颜夭盗蹠寿，侏饱方朔饥。呱呱逅馋狼，宁复有孑遗。指点幕上巢，风雨为之危。十灶九不黔，何心食肉麋。西龋东亦矉，何处乞邻醯。任炫夷威容，真庐皆籧施。譬彼嚼屠门，画饼终贻讥。::||
清代::王鸿兟::十旬十走京津道，忙里云山眼倦看。今日坐窗识清旷，万林如醉一雕盘。::||
清代::王鸿兟::井水怀清信不波，秋江一蒂奈愁何。家贫累重忙牛马，市近声繁闹鸭鹅。漫道旄星销象纬，终期刀雨忏修罗。切肤痛痒谁能省，任汝爬搔总隔靴。::||
清代::王鸿兟::莫为观棋代不平，离离草亦有枯荣。得雌或霸陈芳国，化翼安归舍卫城。门外种篁坚晚节，栏前坠果约秋声。青衫青史成双恨，老泪龙钟送此生。::||
清代::王鸿兟::儿时书味忆青镫，生事清于莲社僧。太守晒裈知未免，将军健饭老犹能。女戎忍说唐开宝，党籍长悲汉建兴。眼看江山靴踢倒，葱葱佳气望诸陵。::||
清代::王鸿兟::令威落魄走京师，次尾伤时老贵池。恋恋故人寒至此，茫茫天道古如斯。尊前赋鵩才华减，桥上闻鹃世变知。燕市淞壖一明月，相逢何日慰调饥。::||
清代::王鸿兟::閒云弄影傍柴扃，心事如轮辗不停。阴树雪留经日白，残梅镫照隔年青。茫茫身世春归梦，落落朋交曙后星。颠倒可怜堪一笑，坐偏思睡睡偏醒。::||
清代::曾广钧::国身通一春秋旨，孔思周情世孰知。不见肩吾与连叔，略从臃肿得支离。文非喻道难为妙，悟以当仁不让师。七圣九皇无限恨，八纮宇定失婴儿。::||
清代::曾广钧::长公一仕曾为赘，陶令于官不及腰。谁似星郎厌几近，有如若士谢云霄。分精攻距失长技，同荐车书待本朝。且拟益君燕赵气，更窥丞相飒风飙。::||
清代::曾广钧::江月初低碧溪沈，绿钱春锁画堂深。依微灯影摇悲角，萧瑟风弦动玉琴。望远楼台初见雁，绕行庭树猛惊禽。清溪夜夜流呜咽，未抵人间长恨心。::||
清代::曾广钧::平吴事业埙篪逝，入洛春光佩黻齐。戟署已消龙虎气，妆楼旧是凤皇栖。坏墙忆远诗篇在，苔石烧香履迹迷。十四年来逢谷日，不忘分手小轩西。::||
清代::曾广钧::得圣能师独铸金，燋然禹墨救时心。北游阊阖陈燕策，南望沧波起越吟。九域当年大和会，三韩今日小萧森。知君不免新亭泪，留与何人诮陆沈。::||
清代::曾广钧::罢剑河宗偶系船，荷衣来访陆平原。行藏本与世蓬累，哀乐漫随人柘颠。十四兰亭还浩劫，一双金齿叩苍烟。夜深松转琵琶语，更乞琼辀迓小莲。::||
清代::曾广钧::我因黎使逢中岛，今遇楢原意倍亲。一载俞楼诗弟子，五年欧海小行人。文明以后攻常近，悔吝之端震在邻。努力东方兴亚会，毋忘同种出先秦。::||
清代::曾广钧::河桥风絮一年别，璅苑幽花连月香。校士地严银烛短，思亲天远锦书长。共知使者心如日，劳止明时鬓有霜。千里金台霄汉影，照君冠剑渡清漳。::||
清代::曾广钧::瓯骆旧游留玉尺，刍尼吉语协金钱。新来瘴岭千层翠，回首江山九姓船。枫叶夜舷同瑟瑟，藕花朱盖共田田。遥知羁旅兼怀古，立马苴兰起暮烟。::||
清代::曾广钧::春殿赐书钤凤尾，秋风弭节度龙标。丹墀宠锡君恩重，紫逻关山驿骑遥。乡梦千重鸥外堕，黔云一片马前骄。故家莫郑多才子，好第文章报本朝。::||
近现代::饶宗颐::臣质更谁继，俯仰起悲风。无穷天地纯美，行处任西东。蛮触纷争偏好，耳眼聪明各照，一笑漫相通。执“伴小娘”本，甘蹈虚空。运斤斲，垩漫鼻，立从容。但伤夫子既逝，无与语鸿蒙。何有生前身后，赢得琢肝鉥胃，牖下老雕虫。痴绝吾生事，失计将毋同。::||
近现代::饶宗颐::久闷龙宫谁破壁。末劫魔深，旷古迷空色。字字宝光生咫尺，护持自赖神明力。欲礼空王多种德，阅尽沧桑，剩有幽香溢。墨沉零笺须爱惜，弥天法雨添悲恻。::||
近现代::饶宗颐::雨湿芜城，鸦翻遥浦，倦游远客惊心。千里兵尘，野风腥入罗衾。玉箫难续繁华梦，倚危亭、迢递层阴。雁讯沉。叶警征魂，风起骚吟。江山如此故交渺，又高楼天迥，节往秋深。平楚寒烟，尽多乡思枫林。铜驼荆棘知何世，舞吴钩、岂独伤今。意难任。霜落萧晨，休去登临。::||
近现代::饶宗颐::笔精点画最关心。声价重鸡林。欲从急就论家法，溯汉兴、还待钩沉。亥豕鲁鱼能却，龙僵虎踣齐喑。个中真草耐追寻。未悔作书淫。神游戈磔流沙际，独依依、坠简尘深。墙壁颠张狂素，人间共宝南针。::||
近现代::饶宗颐::屡泛扁舟戏九围，廿年一梦未应非。柳昏花瞑认依稀。犹啮春痕留蠹简，欲分秋色上罗衣。销凝且共立斜晖。::||
近现代::饶宗颐::融峰遥望极。虚谱旧辞取次的。多少国工合力。听危柱哀弦，艳歌濩索。吟商补隙。萃九州、瀛府词客。欣同赏，满堂清响，古怨凝秋色。空寂。流泉萦壁。任缱绻，丝簧似织。摩挲凤笙字迹。井水递声，杨柳依陌。雅音从未息。叠鼓动，霜天涵碧。绕梁处，羽宫相犯，鬲指更吹侧。::||
近现代::饶宗颐::恨少幽并气，更作雪山行。故人千里相望，玉树倚风清。踏遍流沙鬼碛，赢得霜尘满面。依旧太瘦生。三度全羊席，冠盖拟神京。高昌壁、馀磊块、意难平。谁抱雷琴到此，添个胡笳声。远睇苍茫云海，都道关山月好，不尽古今情。处处坎儿井，聊可濯吾缨。::||
近现代::饶宗颐::水木清华，算赢得、湖山未瘦。春渐老，平山堂外，烟光依旧。人到中年耽佚乐，川连平野添神秀。看江山，元雅竞扬芬，琴丝奏。南雁落，樵歌又。朝飞雉，出纤手。谩写入悲丝，临歧时候。云拥关河堪送老，人归城郭空搔首。笑平生、何事乌蹄间，闻折柳。::||
近现代::饶宗颐::云谣荐寿。日月文章走。汴宋事，夸人口。两朝篇翰盛，并出钩沉手。花草后。似公结集诚稀有。卅载神交久。儒雅尊耆旧。五岭外，空翘首。晤言缘未悭，祝嘏随年又。但愿取、长江浩荡倾春酒。::||
近现代::饶宗颐::垂纶千尺，问高处钓得，沧浪何物。拨棹禅僧吟赏了，静扫芦花面壁。浩渺长空，迷离去浪，万古风兼雪。地灵川媚，来游都是人杰。微径不闻渔歌，急滩寒日，助我幽情发。漠漠寥天山雨滴，满眼烟云明灭。林木有情，岩阿如昔，几辈尝晞发。扬帆归去，倚栏还拾江月。::||
清代::濮淙::诗成当代说方干，何事辞家久不还。梦里汤泉非故国，眼前云海是名山。花深古灶凭烧药，月冷啼猿为守关。只是白头慈母在，不教容易别人间。::||
清代::濮淙::容易相逢尚未逢，老年亲故喜相从。已辞野店中山酒，望断烟江北固峰。一夜梦游千里月，五更霜落万家钟。莫言人远天涯近，书到楼头第几封？::||
清代::濮文暹::峨眉六月雪，芙蓉半城花。花开雪再春，游子当还家。怜我诸弟妹，风中尘与沙。楚泽香采兰，越溪寒浣纱。群流尽归海，君亦平泛槎。次第相见之，因缘满天涯。我怀不堪述，转为君长嗟。::||
清代::濮文暹::人生大邂逅，多在阡与陌。飘零各异地，异地成咫尺。持来双镜光，互照好颜色。岂惟照颜色，肝胆了不隔。平生失途马，颠蹶在荆棘。君既宛转导，又为施羽翼。君今弃我去，好春失消息。柳条与梅花，为谁更妆饰。本自无远别，生灭年仅百。所悲再见期，又非此旦夕。既作有情物，得不泪沾臆。登堂慰君母，母正缝衣裳。衣裳亦何丽，鬓发亦何苍。知君当早还，君还我何方。君今别母时，有我相扶将。行当我别母，不见君在旁。劳燕各背飞，春风尔何忙。独余慈乌声，绕屋空徬徨。::||
清代::濮文暹::再见能几何，别君复兹晨。深意幸有托，仍恐含未申。感君万里来，爱我性情真。往往作痛语，不为伤孤贫。半生无所有，何以赠远人。去去君莫愁，敢不惜其身。乱花插行李，锦水亦何春。愿持一勺水，预洗征衫尘。::||
清代::濮文暹::微笑忽破睡，情梦媚幽独。春烟定后痕，荡漾在心目。欲说境已志，鸟语碎空绿。::||
清代::濮文暹::古战场，沙与虫。今战场，罴与熊。天戈西挥日不东，昨日将军今上公。美人载归千艨艟，岂无夫家皆鬼雄。乌鸢狐狸饱不尽，髑髅磨苔生青铜。呜呼今战场，犹照古时月。呜呼古战场，不染今人血。古人战场重边功，今人战场中原中。::||
清代::濮文暹::我生误文字，平贼无奇术。远闻三里城，受攻四十日。报国固不才，亦莫救家室。有弟杀贼归，犹抱老母膝。膝前妹娇痴，向之索枣栗。忽惊刀矛撞，投怀涕潜溢。是时屋瓦飞，雷从地底出。烟中互长梯，与贼相甲乙。三登而三堕，催以万觱篥。全家争督战，不解避斧锧。致身臣应尔，寸土守敢失。贼富民愈贫，雀罗鼠更掘。雀鼠幸未空，全军仍以律。朝向大吏述，暮向大吏述。大吏无援师，忍怒日受叱。昨日兵力分，十已遣六七。近郊贼方横，山城遑与恤。驰书慰众心，此情不忍笔。但言大军来，重围破可必。讹语纷刺耳，入梦亦不吉。仰天问消息，鸿雁杳无一。不来肝肠裂，来亦肝肠裂。上言民可怜，下与骨月诀。我思化黄鹄，飞入罗网缺。贼营三十里，去恐羽翼折。将心且随月，黯照战场血。旂渍血花紫，月下惨成列。登陴见予季，此时心骨热。书生弱有年，一旦横磨铁。老母素怜儿，今不闻呜咽。昨驰告急封，家书竟断绝。公义不及私，此举太豪杰。独不计汝兄，请师喉屡噎。家人祇解啼，首蓬面不洁。巍巍雨花冢，深深大峨穴。德薄者祀斩，或免天所罚。服官三十载，吾父多清节。生儿诚太愚，处世又不哲。恃此臣子心，安危总一辙。圣诏渴求贤，所恨学尽拙。男儿好身手，甘兹尘土灭，煌煌君父恩，及时好施设。::||
清代::濮文暹::老蝉断续吟，夕阳乱明灭。雨气集空林，揽之有余热。悠悠一寸心，事事郁相结。复此多炎凉，何处生分别。腥风吹断虹，云腰又中截。::||
清代::濮文暹::花姑沈醉竹郎祠，鸡卜喃喃问出师。风雨万山人鬼界，刍粮千里圣明时。最难抛掷黄金赏，欲诉功名白骨知。闻道滇池半清浅，至今鹬蚌苦相持。::||
清代::纳兰性德::小院新凉，晚来顿觉罗衫薄。不成孤酌，形影空酬酢。萧寺怜君，别绪应萧索。西风恶，夕阳吹角，一阵槐花落。::||
清代::纳兰性德::飞絮飞花何处是？层冰积雪摧残。疏疏一树五更寒。爱他明月好，憔悴也相关。最是繁丝摇落后，转教人忆春山。湔裙梦断续应难，西风多少恨，吹不散眉弯。::||
清代::纳兰性德::谁复留君住？叹人生、几翻离合，便成迟暮。最忆西窗同剪烛，却话家山夜雨。不道只、暂时相聚。衮衮长江萧萧木，送遥天、白雁哀鸣去。黄叶下，秋如许。曰归因甚添愁绪。料强似、冷烟寒月，栖迟梵宇。一事伤心君落魄，两鬓飘萧未遇。有解忆、长安儿女。裘敝入门空太息，信古来、才命真相负。身世恨，共谁语。::||
清代::纳兰性德::白衣裳凭朱栏立，凉月趖西。点鬓霜微，岁晏知君归不归。残更目断传书雁，尺素还稀。一味相思，准拟相看似旧时。::||
清代::纳兰性德::凉生露气湘弦润，暗滴花梢。帘影谁摇，燕蹴风丝上柳条。舞鹍镜匣开频掩，檀粉慵调。朝泪如潮，昨夜香衾觉梦遥。::||
清代::纳兰性德::彤霞久绝飞琼字，人在谁边。人在谁边，今夜玉清眠不眠。香销被冷残灯灭，静数秋天。静数秋天，又误心期到下弦。::||
清代::纳兰性德::谁翻乐府凄凉曲，风也萧萧，雨也萧萧，瘦尽灯花又一宵。不知何事萦怀抱，醒也无聊，醉也无聊，梦也何曾到谢桥。::||
清代::纳兰性德::风淅淅，雨织织。难怪春愁细细添。记不分明疑是梦，梦来还隔一重帘。::||
清代::纳兰性德::万帐穹庐人醉，星影摇摇欲坠。归梦隔狼河，又被河声搅碎。还睡，还睡，解道醒来无味。::||
清代::纳兰性德::木叶纷纷归路，残月晓风何处。消息半浮沉，今夜相思几许。秋雨，秋雨，一半西风吹去。::||
近现代::何永沂::温柔敦厚入诗难，一片孤城万仞山。席暖堆书无吕枕，笺寒积感咒秦关。任凭笔底波涛涌，来淹江头夕照残。最是郁郎抒一慨，秋心浪漫数行间。::||
近现代::何永沂::四季轮回独爱秋，清凉玉宇复何求？浅斟乌龙香书卷，唤起银蟾浸小楼。夜里青灯原有味，雨中红树本无忧。乱忙偷得闲一阵，又向诗园作梦游。::||
近现代::何永沂::金风相慰送冰轮，来照凡间此俗身。任是深山多绿意，也应无计避红尘。半生气短空馀骨，六载宵长苦待春。闻道因才封作九，灯前一笑读书人。::||
近现代::何永沂::凄紧霜风酒渐醒，教人欲梦百花馨。不将身去投其好，只望诗成有性灵。淡淡情怀奔素月，茫茫心事寄飞星。深山居静常思动，击石清泉未稍停。::||
近现代::何永沂::自幸开门可见山，多情相绕有烟鬟。秋高爽气无须买，日暮柴扉岂用关。偶遇晨霜铺路滑，常逢小鸟伴人还。萤窗廿载知何用？付与青峰绿水间。::||
近现代::何永沂::云舒云卷两由之，茅舍平居有所思。待晓幻迷庄蝶影，逢场懒画祖龙眉。百年抱负馀生恋，一点灵犀四海知。最是夜来相伴月，笑人未解唱红词。::||
近现代::何永沂::武江色冷近重阳，回首浮生粉墨场。北国惊看枫叶落，故园轻负菊花香。满城风雨消荣辱，一纬情怀任短长。今日渔翁曾有约，清宵钓月水中央。::||
近现代::何永沂::向晚登原步当车，夕阳西下路横斜。好凭足健寻幽境，但得心安是我家。铁笛一声催皓月，浮云几片蔽中华。秋来只道春将近，待赋新词《蝶恋花》。::||
近现代::何永沂::落叶随风入木棂，客来纵酒说江青。寒蟾清吐容灯暗，社鼠刁横岂国宁。话到文攻心强静，重提破旧舌犹腥。浩茫秋思连天宇，高处谁怜一脊鸰。::||
近现代::何永沂::虫吟瀑唱月明楼，又道“天凉好个秋”。秃笔残笺思赋雅，青苔红树不知愁。蒙头欲避听鸿雁，拍手曾经笑白鸥。只向电波知国事，京都新点紫冠侯。::||
唐代::韩偓::世乱他乡见落梅，野塘晴暖独徘徊。船冲水鸟飞还住，袖拂杨花去却来。季重旧游多丧逝，子山新赋极悲哀。眼看朝市成陵谷，始信昆明是劫灰。::|写景|抒情|伤怀|
清代::郑板桥::雾树溟潆叫乱鸦，湿云初变早来霞。东风已绿先春草，细雨犹寒后夜花。村艇隔烟呼鸭鹜，酒家依岸扎篱笆。深居久矣忘尘世，莫遣江声入远沙。::|春天|写景|
唐代::杜荀鹤::握手相看谁敢言，军家刀剑在腰边。徧收宝货无藏处，乱杀平人不怕天。古寺拆为修寨木，荒坟开作甃城砖。郡侯逐出浑闲事，正是銮舆幸蜀年。::|叙事|社会|抒情|
宋代::虞集::屏风围坐鬓毵毵，绛蜡摇光照莫酣。京国多年情尽改，忽听春雨忆江南。::|写雨|孤独|思乡|
唐代::李白::岑公相门子，雅望归安石。奕世皆夔龙，中台竟三拆。 至人达机兆，高揖九州伯。奈何天地间，而作隐沦客。 贵道能全真，潜辉卧幽邻。探元入窅默，观化游无垠。 光武有天下，严陵为故人。虽登洛阳殿，不屈巢由身。 余亦谢明主，今称偃蹇臣。登高览万古，思与广成邻。 蹈海宁受赏，还山非问津。西来一摇扇，共拂元规尘。::|送别|赞美|友人|友谊|
唐代::罗隐::千载遗踪一窖尘，路傍耕者亦伤神。祖龙算事浑乖角，将谓诗书活得人。::|怀古|历史|感慨|
唐代::韩偓::故都遥想草萋萋，上帝深疑亦自迷。塞雁已侵池籞宿，宫鸦犹恋女墙啼。天涯烈士空垂涕，地下强魂必噬脐。掩鼻计成终不觉，冯驩无路学鸣鸡。::|抒情|感慨|亡国|国家|
唐代::温庭筠::凭绣槛，解罗帷。未得君书，断肠潇湘春雁飞。不知征马几时归？海棠花谢也，雨霏霏。::|春天|女子|抒情|思念|
唐代::温庭筠::河上望丛祠，庙前春雨来时。楚山无限鸟飞迟，兰棹空伤别离。何处杜鹃啼不歇？艳红开尽如血。蝉鬓美人愁绝，百花芳草佳节。::|写人|女子|伤别|抒情|
唐代::温庭筠::扑蕊添黄子，呵花满翠鬟。鸳枕映屏山，月明三五夜，对芳颜。::|写人|女子|抒情|孤寂|
清代::孙元衡::招来纵浪酒中人，直似陶潜影答神。莫逆于心相视笑，山花开遍不知春。::||
清代::孙元衡::惠山泉水真宜酿，满载吴船万里来。闻道百川皆到海，长鲸捲浪入深杯。::||
清代::孙元衡::落来山色云同泛，送去春寒雪自消。风月眼前容我在，未应花外问来朝。::||
清代::孙元衡::一向不沾尘里事，百般齐付掌中杯。坐移密树听莺罢，笑逐清风猎蕙来。::||
清代::孙元衡::痴魂夜共青灯烬，老眼朝惭玉镜窥。道是解酲须五斗，扶头莫避最深卮。::||
清代::孙元衡::洛阳酒会从前事，金谷诗人少后期。三百青铜随地数，凌风玉树早花时。::||
清代::孙元衡::忍得朝饥耐独眠，不憎人不乞人怜。但能强起仍扶去，最好山中未醒年。::||
清代::孙元衡::须省春风料峭寒，几堪狼藉对杯盘。个中清兴争些子，珍重人间夜未阑。::||
清代::孙元衡::领发不簪行自由，下阶拾得旧花筹。即今相对浑如梦，消尽人间隔夜愁！::||
清代::孙元衡::一室酣酣瓮牖春，暖风轻似逐珠尘。有时相劝但孤影，明月入怀吾两人！::||
近现代::熊东遨::瓦响尘腾骤未防，一瓢飞泼过沧江。天意有时恩及我，休躲。试招荷侣说新凉。翻墨周遭遮欲断，何憾？伊人自在水之阳。多少云山真面目，猜着。不须披露不须藏。::||
近现代::熊东遨::蝶影蜗痕关际会。雨去风来、争逐春之尾。秀尽残英红到水，东君惯是无追悔。一角湖山容小睡。闻道清时、梦也成人美。不管明朝晴与晦，绳床先试其中味。::||
近现代::熊东遨::老至心何着？只在水云间。露花泥草风竹，定与我相关。闻道玉湖摇碧，正要先生舟楫，岂不动欢颜。况有烟霞侣，诗酒共盘桓。雨三分，人几个，水千湾。歌吟尊俎都罢，四面看青山。明月未成邀约，小勺先分清活，体味浅深寒。斯世一何幸，得似鹭鸥闲。::||
近现代::熊东遨::湖上重来忆旧观，百花添得几分颜？茗烟依约起前湾。十里新痕堤畔水，一帘微影雨中山。斯人去后尽阑珊。::||
近现代::熊东遨::霜禽初歇，帘外飞香雪。影入流溪声到月，天地宫商漫协。庭梅未改真淳，劳君写出元神。笑我终朝坐对，清芳不与人分。::||
近现代::熊东遨::小梦草生珠，大梦潮吞月。大小由之到佛前，无梦存何说？不问道谁传，不问鲸谁掣。只共边缘几个人，来踏杨花雪。::||
近现代::熊东遨::何用春风沐汝身，前生元是玉霄神。清香到枕缘非浅，素影横窗自不群。泉梦石，树留云，海天同福亦同恩。今宵补个心头印，百世相寻认此痕。::||
近现代::熊东遨::旧愁都着玉壶收。甚来由，又登楼？醉里推窗，俯看大江流。要与龙标争一席，千载下，有人不？平生事业剩清游。远寻牛，近呼鸥。水洞云窝，那复计春秋。诗梦恰宜今夜续，杯在手，月当头。::||
近现代::熊东遨::域中同好，相约将公扰。八百年光流过了，依旧青山不老。今朝座设西园，顶香遥拜高轩。南北两厢呼应：一声杯汝来前。::||
近现代::熊东遨::只有深闺养得成，百端娇媚是天生。穿岩水响泠泠白，掠树云飞淡淡青。人未识，且休惊，木灵山鬼本无名。泰嵩早失相看意，自向西南认小星。::||
清代::万锦雯::瑟瑟凉风动客衣。入山何处采芳菲。崖前湿树沾云腻，石上鸣泉带雨飞。行役困，酒家稀。冲泥又过竹桥西。安闲谁似持竿叟，短笠轻蓑坐钓矶。::||
清代::万锦雯::鹃血层层染瓣，猩红点点凝芽。窥香蛱蝶错疑花。绕遍曲阑欲下。晓起最怜著露，晚来尤爱笼霞。挽将春色到山家。不怕西风吹谢。::||
清代::万锦雯::却月添新黛，飞霞贴晓妆。闲随姊妹踏春阳。笑问如何水鸟、号鸳鸯。宿处常交颈，飞时每并行。好逑愿得比情长。归去忙描样子、绣成双。::||
清代::万锦雯::晨光欲曙。画角楼头初住。露华浓。草重犹粘绿，花低半压红。鸣鸡催落月，宿鸟咽残风。怕见分携处，各西东。::||
清代::万锦雯::新来燕子呢喃。睡难酣。又被邻姑催起，着春衫。娇欲颤。行还倦。笑相搀。同上小楼，闲倚、望归帆。::||
清代::万锦雯::忍泪送君时，江上青山斜矗。别酒一杯还暖，恨风帆催促。无情画舸疾于飞，一水渐拖绿。欲上小楼凝望，又垂杨遮目。::||
清代::万斯选::清溪钱先生，年少登仕籍。上陈八事疏，嘉谟尽硕画。毁撤魏监祠，书院开讲席。从游南皋子，正学重名节。历官之所至，义声夺人魄。衡文斋鲁邦，多士手加额。至今朝宇间，彩凤奋逸翮。虽然遭疑谤，微云掩曦赫。至诚能动人，贤者腕为扼。风驰云影过，天清日复白。义熙有全人，奄然归窀穸。人亡四十年，流芳动九陌。遗文金玉伦，含辉光四射。抚卷诵琳琅，声色雅可摘。其人邈千古，其心通一脉。我生在后时，丰采未亲炙。苍茫潦水尽，坐见寒潭碧。::||
清代::万斯备::可念招提客，眉攒欲遽回。一尊连雨至，双屐破云来。游策镫前计，新诗醉后裁。海棠殊解事，早放数枝开。::||
清代::万斯备::夜雨青枫路，秋风白豆家。醉眠三户酒，吟谢一篱花。山客云为服，溪渔宅是沙。人生贫亦适，所惜鬓空华。::||
清代::万斯年::与子精神洽，时形梦寐间。赏音若流水，回首独青山。云卧随时过，鹏飞计日还。钟期幸谋面，高辙许同攀。::||
清代::戴延介::绿酒酣初，青灯外、一曲檀槽才拨。分明玉树歌翻，听呜呜咽咽。看半晌、轻拢高撚，便一霎、觞迎花接。钗凤擎魂，烛龙飘泪，四弦初裂。记相逢、红袖撩香，遮半面、微微露娇靥。今夜风前月底，剩满襟诗雪。数不尽、龟兹好手，又多少、青衫愁叠。更教谱换霓裳，余音细搯。::||
清代::戴延介::薜萝风，藤葛雨。回首旧樵路。怪石排衙，都让逸人屦。羡君痴嗜虫鱼，盟坚碑版，只一片、韩陵堪语。云烟聚。几番得宝歌翻，不为阿娇赋。金石编成，欧九莫须妒。他时桃缀新花，墨题古艳，迟醉我，乱红深坞。::||
清代::戴延介::疏杨几树情丝短，凉波空搅凄碧。袖薄牵罗，髻低颓影，魂小欲迷秋蝶。目迎眉接。记双桨人娇，一奁云活。警梦西风，鸳鸯愁重易头白。银河清浅路阴叹，星期误也，空妒灵匹。十斛珠抛，四愁诗赋，盼断玉钗消息。良缘未歇，有再世韦家，好寻坤牒。替诉恒娥，蟾蜍清泪滴。::||
清代::戴延介::雁外寒芜，鸦边落叶，清游句拾奚囊。贴石疏泉，瀑飞声里书堂。绛云香烬荒烟拥，冷劫灰、蝶梦悠扬。问年年，红豆花开，何处斜阳。涧东老去颓唐甚，爇金炉心字，枉拜空王。死后生前，都应愧煞红妆。美人笑吐如兰气，化虹霓、不化鸳鸯。趁西风，燕子徘徊，同话苍凉。::||
清代::戴延介::水面惊鸿态。记匆匆、鹍弦声里，早输情债。弹到定风波一曲，便有五湖舟载。幸留得、脸痕眉彩。占尽杜家仙侣福，署灵坤、小牒乌丝界。萝屋补、络珠卖。红楼如梦东风外。算番番、生香不断，洞迷房改。莫笑司勋迟问讯，艳说韦郎缘在。又窥镜、遥山横黛。眷翠怜红心婉娩，袖罗边、一握春葱赛。周昉笔，画图再。::||
清代::戴延介::颤白摇红，趁疏篱、晓剪霜寒花凝。琴局笔床，雅映冷标幽韵。高低忽乱明妆，带一片、斜阳窗暝。休哂。算几番、枕秘者回瓶隐。沅湘动新咏。且酡颜借酒，苦吟啜茗。矮几凭、温梦蝶，一双栖并。还愁碎飐西风，似醉客、惊魂无定。灯近。画秋心、素屏圆影。::||
清代::戴延介::窗锁香斜，径随菊转，小庭不碍幽深。露洗红蕉，分无半点尘侵。颓阳照醒黄花睡，忽凉云、飞满诗襟。憩苔阴，天也萧闲，境也萧森。词成三影翻新谱，认笺明粉砑，墨聚烟沉。捧出双声，有人慧比鹦心。刘郎前度吟魂远，踏秋阴、如梦难寻。瘦愔愔、一叶敲愁，韵度瑶琴。::||
清代::戴延介::倦柳偎烟，疏云漏月，水天今夕无价。薄醉心情，薄游滋味，几番欲赋难写。秋水秋句，还未称、秋娘澹雅。初逢记在，一水桥边，一重帘罅。不曾负却西风，双桨时来，彩霞凝乍。赌酒藏钩，分茶贻麝，易惹莺娇燕姹。华年珠满，幸犹是、云英迟嫁、艳魂逗也。莫说伊知。粉笺教砑。::||
清代::戴延介::雁低云远，盼飞来、一镜光沉银匣。碎雨空阶，湿满庭黄雪。乱敲林叶。更搀入、暗蛩凄答。水调歌成，玉箫吹断，艳悰犹说。铜街夜凉泥滑。纵珊珊来也。愁沾罗袜。佳约拼虚，奈团圞时节。虬壶漏绝。便天上、新妆都歇。烛短还烧，香残重炷，梦寻瑶阙。::||
清代::戴延介::丹砂溪上人来，一篙春暖桃花色。蟹前鴂后，蘋香莼嫩，钓竿垂碧。酒被云铺，诗襟霜浣，鬓丝雪涤。正蒲帆初挂，暮潮欲上，听吹了、斜阳笛。笑我荷衣待葺，泛澄波、雨蓑烟笠。鸥家盟素，渔乡署券，已夸闲得。还怕相逢，月川沙渚，水云嫌窄。看星河，动也他年，天上有浮槎客。::||
明代::童轩::牵舟西南上，所往非一程。今日到湘东，日出潭水明。推篷见青山，依依如送行。时当长养节，好鸟声和鸣。仰视天宇阔，俯临川上平。薰风飒然至，洗我浮世情。古人不可见，所见惟虚名。毋为计宠辱，顿使此心惊。::||
明代::童轩::极目凤山路，松楸暗佳城。为问葬者谁，蔡氏有先茔。西风吹宰木，昼夜号秋声。奈何亲久没，悠悠隔平生。儒冠饱君禄，生养不得迎。因悲树欲静，策策风靡宁。感之怀抱恶，有泪如河倾。惟馀寒食饭，少慰泉下情。::||
明代::童轩::茆檐冬日晴，怀抱良不恶。柴门昼始开，鸡犬散篱落。今朝无客至，妇子相聚乐。床头熟新酒，聊复共斟酌。高歌亦自慰，焉知死沟壑。::||
明代::童轩::田家无外求，所愿营一饱。今秋幸少丰，处处熟禾稻。租赋输官仓，里胥夜不到。张筵会宾朋，鸡黍杂梨枣。相对陶一觞，颓然玉山倒。::||
明代::童轩::步履出东郭，南风溪午时。偶来松树下，伫立澹忘机。野老见我至，情亲语依依。桑柔蚕已浴，麦深雉初飞。俯仰玩物理，逍遥咏而归。寄谢王良子，虚名徒尔为。::||
明代::童轩::东风扇微和，百草萋以绿。林间仓鹒鸣，正尔春景燠。田夫喜春到，相率殖嘉谷。时雨夜来过，新苗青簇簇。老翁负薪回，稚子饭黄犊。幸逢官府闲，近日少徭役。努力事耕耘，毋为饿空谷。::||
明代::童轩::思与君别来，两见落叶黄。迢迢隔千里，各在天一方。欲往恨无翼，欲涉川无梁。昔者固胶漆，今胡作参商。平平长安道，人马自辉光。不念莫逆好，虚名竟乖张。南箕岂堪簸，牵牛难服箱。忧来不可辍，抚膺独彷徨。亮无金石心，与君永相忘。::||
明代::童轩::相见更何晚，相思良独悲。红颜奉巾帚，白发遗路岐。别来曾几何，霜露忽凄其。仰见明月光，众星罗参差。熠耀已宵飞，蟋蟀鸣庭闱。感之不成寐，泪下那可挥。西风吹罗幕，念子寒无时。岂不盛娇爱，知者当为谁。愿君崇令德，努力爱容辉。弃捐勿复道，沉忧令人老。::||
明代::童轩::卓哉众君子，声利了不干。良时足嘉会，况乃并二难。春阳载和燠，烟光滴晴峦。欣睹群卉荣，岂徒适吟观。圣恩旷无际，民物皆阜安。衣冠乐清暇，永此一日欢。夫何晋人禊，增以忧恨端。古今信逆旅，修短何足叹。愿言策吾驾，词藻方波澜。::||
明代::童轩::朝望天际云，莫思堂上亲。子行正无寐，恻然伤我神。江湖日以远，亲颜不可见。回看身上衣，空悲手中线。昨梦到北堂，堂前树萱草。秋风忽披拂，颜色宁复好。觉来坐蓬窗，忧心耿难忘。月明吊孤影，涕下沾衣裳。::||
近现代::裴涛::远道迢迢傍鸟飞，深阴肃肃涧声微。三千年里谁经过，留住行云不放归。::||
近现代::裴涛::霜冷天南半壁潮，满山红叶递相招。昔年零落无人见，今与秋风两寂寥。::||
近现代::裴涛::一生冷暖说何益，此日浮沉避亦难。求饵千江终不怨，霜锋未及水波寒。::||
近现代::裴涛::遥看溪山入暮时，曾无一日不相思。云间心事凭君说，燕子归来春已迟。::||
近现代::裴涛::人间四月杏花天，陌上归来缓并肩。此日横波春水嫩，十年流不到君边。::||
近现代::裴涛::满壁晨光淡似烟，如今谁立小窗前。桐花吹尽行人老，开过春风已十年。::||
近现代::裴涛::忧愁一念一丝生，二十年中思未停。梳尽人间烦恼事，渐今双鬓向君青。::||
近现代::裴涛::时至艰难事事哀，情深情薄许人猜。眉间一段新愁色，任是春风吹不开。::||
近现代::裴涛::明月低徊乡路迷，十年流影过清溪。垂杨不忆当时事，依旧春风绿满堤。::||
近现代::裴涛::双雉朝飞栖晚蓬，归来何处落花风。山中久绝行人迹，谁种端阳一丈红。::||
近现代::许宝蘅::彩云何事，现一双人影。十二栏干碧城迥。凭上清，沦谪小劫经过，者归梦，应有碧桃花省。明珠擎掌上，化作凉蚕，老了青青谢公鬓。试问汝前身，莫是瑶池，有小字，自然能证。望天上茫茫，蕊珠宫，可风马云车，再来尘境。::||
近现代::许宝蘅::一览沧溟，无边空阔，遥天几簇云奔。蓦狂飙倒卷，白日都昏。澜回水立冲天湿，送孤帆欲渡龙门。有人弹亸髻，莲窗危坐，弦拨金昆。衫袖尽上潮痕。看鱼龙舞罢，浴出金盆。有松醪一盏，遥酹天根。姮娥寂寞清虚府，问波涛可许平吞。茫茫谁省锦衾角枕，飘落惊魂。::||
近现代::许宝蘅::隔院银虬满，空房宝鸭残。筝弦凝涩不成弹。帘旌生润，翠袖薄生寒。往事何须说，当时太等闲。匆匆扶醉上雕鞍。几度荒村，月子照弯弯。几度风风雨雨，愁煞大刀环。::||
近现代::许宝蘅::风急卷金沙，惝恍金闺梦。底事荒鸡曙色催，学作江南弄。欲去楚山青，初返燕云冻。记得孤桐百尺枝，上有双栖凤。::||
近现代::许宝蘅::孤负明珠约。走天涯，听风听雨，断蓬飘泊。水殿云廊何处是，曾似梦魂征逐。谁赠与，江篱盈菊。角枕欹斜眠不稳，任春寒压住食绸薄。千里路，难商略。沉沉鼍鼓明红烛。料今宵，玉钗频叩、金钱暗卜。三月长安花似锦，骢马经过河曲。休问起、华亭鹤唳。怕有伤春狂刺史，醉当筵，泪湿千条竹。人间事，红蚕箔。::||
近现代::许宝蘅::幽境隔嚣尘，历载萦心曲。纸上忽相逢，苍翠日游瞩。矗立几寻尺，瞻拜无拘束。溟鹏失南图，辕驹久局促。缅想画中人，响风歌采绿。::||
近现代::许宝蘅::古塔层崖老树阴，平生结想在幽深。一从忉利天归去，留与人间證道心。::||
近现代::许宝蘅::霜叶乱飞红雨悲，风花堆起碧云垂。南来雁字催寒信，斜日边关我所思。::||
近现代::许宝蘅::篷背船唇徙倚时，暮鸦千点影迷离。爱看村景憎舟疾，新落潮痕旧岸移。::||
近现代::许宝蘅::楚蜀江流吴越云，鹤飞辛苦溷鸡群。欲从溟海寻栖食，却向离城苦忆君。::||
唐代::王勃::长江悲已滞，万里念将归。况属高风晚，山山黄叶飞。::|山水|思乡|
宋代::叶绍翁::应怜屐齿印苍苔，小扣柴扉久不开。春色满园关不住，一枝红杏出墙来。::|古诗三百首|春天|游园|早教|小学生必背古诗70首|小学生必背古诗80首|
唐代::李白::百战沙场碎铁衣，城南已合数重围。 突营射杀呼延将，独领残兵千骑归。::|边塞|战争|
唐代::韩翃::春城无处不飞花，寒食东风御柳斜。 日暮汉宫传蜡烛，轻烟散入五侯家。::|唐诗三百首|寒食节|典故|讽刺|早教|小学生必背古诗80首|
唐代::陈子昂::前不见古人，后不见来者。念天地之悠悠，独怆然而涕下。::|唐诗三百首|初中古诗|吊古伤今|抒怀|孤寂|
唐代::岑参::故园东望路漫漫，双袖龙钟泪不干。 马上相逢无纸笔，凭君传语报平安。::|唐诗三百首|初中古诗|边塞|抒情|思乡|
五代::李煜::帘外雨潺潺，春意阑珊。罗衾不耐五更寒。梦里不知身是客，一晌贪欢。独自莫凭栏，无限江山，别时容易见时难。流水落花春去也，天上人间。::|宋词三百首|亡国|抒情|思念|
唐代::杜甫::丞相祠堂何处寻，锦官城外柏森森。映阶碧草自春色，隔叶黄鹂空好音。三顾频烦天下计，两朝开济老臣心。出师未捷身先死，长使英雄泪满襟。::|唐诗三百首|咏史|怀古|赞美|写人|
元代::张养浩::峰峦如聚，波涛如怒，山河表里潼关路。望西都，意踌躇。伤心秦汉经行处，宫阙万间都做了土。兴，百姓苦；亡，百姓苦！::|初中古诗|高中古诗|怀古|感慨|同情|
唐代::李白::峨眉山月半轮秋，影入平羌江水流。 夜发清溪向三峡，思君不见下渝州。::|初中古诗|秋天|山水|写景|
近现代::卢青山::风如锐箭梧如敌，雨是森刀夜是砧。谁向今宵携玉女，小红花伞罩春温。::||
近现代::卢青山::嗟嗟小壑迷三径，想想长江隐懒材。已叹书来真不易，书中偶约更难来。::||
近现代::卢青山::无人知是幽人室，月色和霜洗牖苔。枉有埋秋三朵菊，待君来得始能开。::||
近现代::卢青山::屋锁山烟真化外，人颜世事两浮萍。温柔一点离秋梦，去逐谁家淡月痕。::||
近现代::卢青山::一警穷蝉廿一春，深寒谁与共瞢腾。秋边万事难成忆，剩剔灯声敌雨声。::||
近现代::卢青山::已惊枫影非花色，又见闲云是久违。我到伤春伤夏后，百般青眼送秋归。::||
近现代::卢青山::睡意惺忪梦意零，农家机与鸟交鸣。坐看一川红日影，调成秋味染衣襟。::||
近现代::卢青山::草与残枝竞暮秾，短衣温眼看千冲。更无风影来多事，斜阳静守百家桐。::||
近现代::卢青山::无事心情踏碧苔，暮禽啼彻一冲柴。斜阳也识秋将尽，万般珍重向人开。::||
近现代::卢青山::重重黯幕遮眸短，历历幽槐掩户深。都把平生无限事，存心忆到不分明。::||
明代::吴与弼::前日慇勤话梦兰，兹晨喜气蔼门阑。鹏程万里男儿事，夙夜孜孜学孔颜。::||
明代::吴与弼::戊寅此日接吴航，历叙羲轩重大方。伴宿跪辞劳梦想，尺书何日达南阳。::||
明代::吴与弼::男儿何者是豪雄，德义存心任转蓬。虽死犹生双白志，廉顽立懦仰英风。::||
明代::吴与弼::璧水才华夙分深，九莲高谊古人心。衡茅新约成春梦，何处凄凉问断金。::||
明代::吴与弼::老去逾怜学圣难，日新程课敢容悭。细思夙昔无眠处，凉月纷纷五夜阑。::||
明代::吴与弼::金台高谊连三月，严濑离情又六年。驻马江干何日遂，暮云春树梦相牵。::||
明代::吴与弼::良辰大壮绮筵开，细酌诸生介寿杯。珍重相观而善处，麟经羲画养灵台。::||
明代::吴与弼::满圃芳菲积雨摧，东阳新霁病怀开。儿扶杖策閒游处，尚有残红待我来。::||
明代::吴与弼::年将八十待何为，贤有良谟圣有规。逐日孜孜无别想，幸时相赏莫相违。::||
明代::吴与弼::彭泽迢迢宿种湖，罗原冈上又停车。夜分独散青霄步，一点灵台合太虚。::||
近现代::陈仁德::老去长怀旧日欢，新诗改罢已更阑。昏灯照眼真如梦，浊酒盈樽略带酸。每望河山生感慨，早从风雨识艰难。笑看朔气漫天起，且伴松梅共岁寒。::||
近现代::陈仁德::亦曾离合亦悲欢，如此生涯意已阑。冬夜从来归冷落，文人到底是穷酸。成仙鸡犬升天易，入辙鱼龙下海难。广厦长裘虚幻耳，短窗禁得北风寒。::||
近现代::陈仁德::萤屏黯淡不成欢，粉壁昏灯夜已阑。欲住长安愁米贵，虚抛壮岁总心酸。年光容易催人老，尘世依然行路难。坐到三更无个事，隔窗斗觉朔风寒。::||
近现代::陈仁德::岁暮霜风落日曛，釜溪碧水映彤云。桨声船影随波远，树色山光隔岸分。想像当年干气象，从来此地蔚人文。宋公遗址今犹在，指点楼头说旧闻。::||
近现代::陈仁德::遥望并州系我思，漫劳千里寄新辞。缘交今世疑前世，理合先知觉后知。风雨飘零迷路久，江湖辗转识荆迟。同瞻马首今朝事，南北东西共献诗。::||
近现代::陈仁德::踏过珠江第几桥，丛楼迤逦倚天高。九重城阙生云气，一派波澜接海潮。盛世笙歌能醉客，名城财富久称豪。岭南自是风华异，秋尽炎光尚未消。::||
近现代::陈仁德::也知沉默胜黄金，况复雷池久设禁。惟酒后能稍放胆，到人前已倍当心。奈何血泪千秋痛，讵忍河山百毒侵。读圣贤书思救国，登高焉得不悲吟。::||
近现代::陈仁德::老来渐与世无争，一片诗心见性情。留得琴书随梦在，缀成章句让人评。可能隔代论功罪，应许他年定浊清。又是空山新雨后，桂香月影入帘轻。::||
近现代::陈仁德::春花秋月去如烟，浪迹渝州忽十年。厌说壮图成已往，尚馀豪气似从前。扪心中夜常思过，载酒高楼便欲仙。富贵浮云非所望，闭门独自理残编。::||
近现代::陈仁德::梦里依稀热泪流，每年今日独登楼。西川花落添新恨，北阙云深锁宿愁。痛哭青年成白骨，绝怜碧血溅金瓯。前尘历历难忘却，浩气当时动九州。::||
清代::吴灏::冬老霜柯叶未凋，飞云云影北风飙。三上罗浮如梦寐，幸留玉女尚妖娆。::||
清代::吴灏::冷閒吟醉已风流，何必美人在上头。炎暑一场风雨恶，无愁无怨一天秋。::||
清代::吴灏::虎溪匆匆未及游，干载栗里已成丘。避世陶潜独爱菊，山南閒于一天秋。::||
清代::吴灏::五老峰前晓烟新，乱松野竹压山云。飘然直上三千尺，绝顶閒行看夕曛。::||
清代::吴灏::日映香炉生秋风，飞泉直下落涧中。泠泠细草岩中碧，偶作楚狂拜李公。::||
清代::吴灏::往事如烟梦亦哀，岂容笔墨为诗裁。万木黄昏灯影里，海天沈醉听涛来。::||
清代::吴灏::尘土半生何妨我，鸳鸯债了学参禅。身閒自笑年半百，凉夜青灯作诗篇。::||
清代::吴灏::容膝斋居市井边，竹新幸得荫清圆。秋中月魄开团扇，窗雨潇潇欹枕眠。::||
清代::吴灏::夙起看山山如雾，凉风蜩唱与客亲。横看成岭侧峰起，休憩山亭寂莫人。::||
清代::吴灏::再到罗浮梅尽开，九龙潭水日皑皑。十年清梦终能到，香冷苍苔瓣作堆。::||
近现代::林修竹::怅惆千般，相思万种，一夕银河暗渡。轻怜密爱尽工夫，便胜却、平常无数。情长时短，爱深缘浅，匆促急寻归路。枯烂海石矢寸心，原不在、今朝来暮。::||
近现代::林修竹::飙似风过电闪，翩若燕掠鸿惊。飞行街市一身轻。玉腿不嫌冰冷。淡淡女生装束，娟娟体态轻盈。风鬟云鬓惯飞腾。追逐任凭男性。::||
近现代::林修竹::并肩私话。前时曾记，花前月下。蝶舞蜂狂，鸟语花香，一春今乍。一双秋水盈盈，尽料理、酒余妆罢。影院流连，舞场陶醉，恁消今夜。::||
近现代::林修竹::芳草天涯。思妇楼上，柳袅烟斜。多事春风，多情夫婿，应早还家。关山万里风沙。梦醒处、残阳暮鸦。易老红颜，封侯何日，辜负年华。::||
近现代::林修竹::芳情直比桃花水。碧潭深无底。于今无计惜分飞，空自想鸿泥。阴成绿叶，枝看结子。一梦真情似。追回往事不堪谈，永留伤心史。::||
近现代::林修竹::无计楼前消永昼。五彩丝缠兽。佳节正端阳，艾叶榴花，伴酒雄黄透。赏罢龙舟人去后。半臂原无袖。角黍试新尝，玉指轻柔，尖比葱儿瘦。::||
近现代::林修竹::孙家桥北草堂西。南运最系思。动工万众，浚河两岸，十载鸿基。公余喜有诗人在，一笑鳜鱼肥。临河觅句，挑灯把酒，春雨丝丝。::||
近现代::林修竹::爱人病榻隔河汉。日夜愁思千万。急渡重洋海岸。来侍郎餐饭。无端喜见飞来燕。镇日床前相伴。不尽闲谈清玩。闷唱声声慢。::||
近现代::林修竹::粽叶榴花角黍香。龙舟五月赛端阳。屈子空怀千古恨，汨罗江。信谗弃忠成孤往，行吟披发下大荒。幽怨千年流不尽，吊沅湘。::||
近现代::林修竹::东风摇曳柳丝长。牡丹掩映朝阳。青藤紫蕊挂东墙。满院清香。小阁谁家闺秀，窗前静里红妆。轻寒初试薄衣裳。好去寻芳。::||
近现代::龙榆生::忍泪看天，怆孤寄、层冰千尺。哀时意、江关词赋，兰成萧瑟。赞佛清凉伤窈窕，影梅金谷迷朱碧。怅双成、何忽似明妃，思佳客。重阍锁，森戈戟。西陵下，看松柏。更几多沈恨，共谁呵壁。疑案钩稽情具在，沈吟次第天难黑。倩何人、为散杜陵愁，吹长笛。::||
近现代::龙榆生::岁岁重阳，古今多少登高者。珠穆朗玛。奇采难描画。绝顶能攀，谁敢相凌藉。苍穹下。阴晴变化。辉映吾庐也。::||
近现代::龙榆生::热爱大时代，揽镜惜衰颜。病魔直似顽敌，奔突胁胸间。来势颇为凶猛，竞向咽喉阻梗，日必两三番。掷尽手榴弹，呼吸亦维艰。果何怪，恒并发，觅医难。沙锅打破追问，误我是儒冠。抵抗寒邪无力，深感培花温室，脆弱易凋残。续养浩然气，朝日照团团。::||
近现代::龙榆生::忘我试瞻瞩，昂首一扬眉。吾生六十三岁，强半受凌欺。萍寄洋场十里，忍看群遭鞭捶，炫眼是花旗。谁为信高洁，乌黑一般飞。星火纵，东风猛，运全移。辉辉丽日高照，无远不来仪。八表同深鼓舞，今日更谁敢侮，景物竞芳菲。莫作等閒看，永固万年基。::||
近现代::龙榆生::相望渺烟水，怅对太平洋。俯窥一碧如镜，何处问沧桑。纵有狂鲸跋浪，试看风雷激荡，雾敛涌清光。骨肉散还聚，瞬息伫空航。睇蟾采，能普照，变炎凉。梦中儿女欢叙，忽觉在他乡。故国江山无恙，更喜全新气象，老至得眉扬。万里共明月，桂酒正芬芳。::||
近现代::龙榆生::青眼为谁横。骇浪惊涛亦饱经。乍喜重逢开口笑，劳生。齿豁头童爱晚晴。菊可制颓龄。且向庭前掇落英。何日扁舟苕霅去，徐听。雏凤鸣谐老凤声。::||
近现代::龙榆生::龙眼累累倚夕曛。樵风乍起暮蝉闻。黄云绣垄待尝新。身健不愁张火伞，岩深徐看涌金盆。丛兰浥露泛奇芬。::||
近现代::龙榆生::品泉长忆康王谷。七椀情心目。别来牯岭几经秋。浩浩大江东注雪盈头。平生每作归田计。筋力惊衰惫。香浓味酽看新芽。沁入肝脾遐想更无涯。::||
近现代::龙榆生::江南好，把盏转情亲。前度暗惊狮子口，后期重品碧萝春。长爱物华新。::||
近现代::龙榆生::暑气今年来忒狠。禁惯炎凉，懒问秋期近。剸席未惊人瘦损。只愁黄叶飞成阵。楼外轻雷闻隐隐。道阻银潢，谁为传芳信。一抹霞光风骤紧。松篁写韵歌无闷。::||
明代::龚敩::黟上先生旧隐居，登山临水乐何如。放怀不待盈樽酒，投老仍耽满架书。鹤唳松间时对客，驺鸣道上几回车。昌黎莫漫歌盘谷，留与閒身共卷舒。::||
明代::龚敩::寄迹铨曹岁月深，思亲时复一沾襟。风云不隔关山梦，霜露难忘簠簋心。古道白杨声猎猎，西风荒草思沈沈。旨甘久绝梧楸远，投笔长嗟屺岵吟。::||
明代::龚敩::秧满平畴花满川，犁牛将犊傍花眠。鹭鸶飞断横塘雨，布谷啼开野树烟。珑上一蓑如昨梦，隆中三顾是何年。莫因微禄淹山邑，负郭今閒二顷田。::||
明代::龚敩::百年随分度光阴，性道渊源夙所钦。紫阁彤楼春蔼蔼，竹篱茅舍午沈沈。蛮荆不废钟仪奏，陈蔡何惭季路心。此外全非天赋予，肯论朝市与山林。::||
明代::龚敩::玉案分香下九关，彤墀端笏列千官。屠苏且为新年饮，象魏何妨浃日观。五色云间帘影曙，万年枝上雪花寒。可怜铁甲边头将，舞蹈山呼耿寸丹。::||
明代::龚敩::去国辞亲二十年，归来哀痛抱终天。心倾葵藿风尘际，泪洒松楸雨露前。徐庶有怀方寸乱，王陵多恨孝慈偏。男儿立志存光显，会见功成昼锦还。::||
明代::龚敩::偶访临川处士家，钟山不受片云遮。林花色夺宫墙粉，松叶香分石鼎茶。心比彦伦须自爱，学如康节厌人誇。何妨共醉重阴下，乌帽萧萧鬓脚华。::||
明代::龚敩::自是君王厌万几，凉天清夜梦魂飞。素鸾并驾归瑶阙，广乐旋闻奏羽衣。蟾兔那知天广大，山河不碍日光辉。翠华西幸蛾眉老，始信人间事已非。::||
明代::龚敩::百顷湖光一镜开，好山多处路萦回。长松落落凌空出，绿树阴阴绕涧来。晴日暖云舒锦绣，淡烟疏雨暗楼台。吴歌楚舞俱陈迹，惟见春风长绿苔。::||
明代::龚敩::水色天光带晚晴，泓泓澄碧湛虚明。欲看一镜涵秋影，不著微云点太清。星斗外穷千里目，波澜中混古今情。落霞孤鹜沧茫里，万顷潇湘画不成。::||
近现代::程滨::痛饮龙头水一卮，泠泠沁入旧心脾。云何蕞尔倭夷国，都见河清海晏时？::||
近现代::程滨::拂过羲和日驭鞍，扶桑顶上作游槃。炎光逼烁无逃处，海底森森作广寒。::||
近现代::程滨::高城新筑薄云霞，不是当年太阁家。林外悲鸣玄影掠，依稀社鼓起神鸦。::||
近现代::程滨::波臣十万目鳏鳏，想得当年海色殷。千载斯文天欲丧，人间无处不崖山。::||
近现代::程滨::多少维摩身外朵，殷勤待我一时开。此花终是归于寂，润作昆池劫后灰。::||
近现代::程滨::何日东君解绨袍？垂杨未织绿丝绦。街声不到深深巷，泄露春光一树桃。::||
近现代::程滨::屈指人间又一春，依然大路满车尘。江南细雨商量梦，蓟北柔荑冷落人。::||
近现代::程滨::残碑十字影纵横，终古泬廖风雪声。百丈玄冰九原下，知君凛凛尚如生。::||
近现代::程滨::沧海幽幽静似潭，仙乡只在水中涵。云峰高处皑皑白，冰雪融时淡淡蓝。::||
近现代::程滨::常在深闺不许窥，芳名袅娜唤罗斯。腰身滚滚风情好，如晤开元一美姬。::||
近现代::李凌云::端阳时节雨潇潇，垒块撑肠乏酒浇。村落家家有粽吃，泥炉暗暗没柴烧。床头戴笠坐承漏，门外奔洪溢满沟。四野蒙蒙何处去？吟诗抵饿也英豪。::||
近现代::李凌云::临江削壁碧丛巅，古刹崔巍峻殿连。沏盏琉璃光一点，微尘世界照三千。悬崖坠响梵钟朗，飞阁凝辉皓魄鲜。疑是长星频闪烁，晶荧万里耀江天。::||
近现代::李凌云::春色一湖处处幽，花容柳态更风流。网收绣镜摇螺黛，鳞跃佳人闪玉眸。歌起林塘声细细，杯倾钓榭思悠悠。游人共指湖心美，笑弄金波漾桂舟。::||
近现代::李凌云::一面风帆四面风，鳄鱼于此曾潜踪。荻花吹乱秋江白，霞影沉酣夕照红。洪浪无情淘岁月，金堤有树立英雄。云山北望万千叠，雁字云笺写更工。::||
近现代::李凌云::拔地干霄宝塔奇，玲珑光怪矗江湄。龙吟岸足秋深夜，影卧溪心日出时。隐隐钟声摇欸乃，娟娟山月挂罘罳。飘然更上层巅望，万顷星流接顶飞。::||
近现代::李凌云::风景老鸦洲上望，溪光雨后换新装。三山凹凸排笔架，二水萦回绕凤凰。霞映金波艳秀榻，帘开玉镜焕雕梁。掠江百舸争流驶，霁色江山虹彩长。::||
近现代::李凌云::挺秀金巅千载荣，轮囷劲节薄青冥。风涛逐浪山根落，翠色连波江槛横。宿雨殷雷蛟欲起，晴空蔽日盖高擎。大材独有冲天干，盘踞高峰万古名。::||
近现代::李凌云::八月潮州美政成，手栽橡木托山灵。苔碑细剔认勋绩，笔架高标重姓名。素月穿云江色霁，清风吹浪海潮生。昌黎此日还祠庙，赖有当年棠荫青。::||
近现代::李凌云::淼淼奔澜势莫当，建瓴倾泻望泱泱。汀洲雾重山颜隐，岸舳风高龙雀翔。梭链横江沉水底，铁牛昴首送云航。浮光姽婳宜春霁，闪烁楼台映晓阳。::||
近现代::李济深::功业嵯峨，扫千年帝制，缔造共和。远见倡联共，先觉定师俄。公天下，永不磨，历几许蹉跎。纵赍志，身前宏愿，今胜多多。光辉节日才过，值诞辰九二，纪念当歌。和平阵营壮，慑伏战争魔。谋统一，化干戈，爱国信无它。冀相趁，东风优势，完整山河。::||
近现代::卢青山::总怨闲相处。幸天教、更阑人静，管风校雨。枕上疏疏方点滴，忽变阵蹄驱度。正叱咤、雷为前鼓。海样松翻枝扫屋，更横山四倒如流土。恨此刻、无列俎。江山如此谁为主？拍栏杆、天如沉墨，人如粒露。待说人间千古事，黯黯谁成我汝？有故客、江洲远阻。立浪长江披破袖，料今宵亦自相思苦。请为我，和金缕。::||
近现代::卢青山::陇首新霜半老枝，横蛇草路许谁知，梧桐一叶坠空池。欲雨低云垂四昊，群鸦聒乱抢巢归，江湖戛戛鹤孤飞。::||
近现代::卢青山::谁料无端忽忽逢，啼痕昨夜眼犹忪，低眉唯道早来风。细指残枝停复语：枝间软萼土间红，去年同在雨烟中。::||
近现代::卢青山::一寸流波一寸肠，流波岂识寸肠长，流来双泪只寻常。江上苇风随雁远，苇心何苦竞雁翔，雁归心已老于霜。::||
近现代::卢青山::日暮清流泳始还，河中剩有一痕山，岸边随手摘荷玩。谁要苍烟浮稻陇？渐无夕照下鱼湾，蜻蜓独自过桥栏。::||
近现代::卢青山::霜冷横山翠。向车尘、问长寿路，一身秋碎。河畔垂杨杨畔石，冷落蜻蜓残翅。算都是、旧时曾记。暂向街头稍驻足，怅条条巷陌都相似，何处是、旧居地？楼南挥洒横诗臂。对群峰、牵云引雨，聊为今戏。我有狂声如大飓，扫遍千村万里。忽寂落、萧然潸泪。陌上幽花天外雁，漫声声说尽人间事。小檠暗，月如水。::||
近现代::卢青山::调笑已三年，旧景如烟。当时相约不回还。谁教醉里路偏窄，相看无言。还似未全捐，泪眼潺湲。凄然回枕旧书眠。千重暮雨千重锁，梦又难关。::||
近现代::卢青山::早说寻春春尽，山间懒懒新丫。馀寒还自薄侵纱。塘边三点雨，杏下一身花。记得溪前柳畔，停骢有个人家。相携问道酒曾赊。堤涯风草绿，燕外小桥斜。::||
近现代::卢青山::小径孤塘初起月，秋衫澹澹如云。云常与月共逡巡，人如水影，相望不相寻。何日摇摇生片翮，幽然化作低萤。宵宵罗扇绕伊人。一朝寒落，葬在小窗阴。::||
近现代::卢青山::路草斜茵，年年放马，几费追寻。一片梨花，三声杜宇，半角低亭。桥边漫自停樽，蝶未去、秋又将宁。水借残荷，风扶野荻，梦在枫林。::||
近现代::钟敬文::千坯向晚。窑上白烟漫。炼出青砖强备战。风景莫嫌平淡。一洼清水汪汪。卓然我立其旁。正像严疆戍卒，双眼盯住前方。::||
近现代::钟敬文::望眼极天边。银海光漫。近山一簇裹丝棉。麻雀群来如报喜，喧嚷庭间。雨雪去冬悭。农事忧干。俄然一阵众心欢。梦里黄云辉垄亩，竞奋银锨。::||
近现代::钟敬文::柳黄欲吐溪波皱。东风习习吹征袖。此日别京华。归来梅着花。行装缝又洗。琐琐真烦你。何以答辛勤。深深培本根。::||
近现代::钟敬文::风卷惊沙羊角起。步步艰行履。来到校园旁，金柳笼烟，红白纷桃李。入春连日风威恣。沙滚寒犹滞。花事正担心，耀眼芳菲，却在风沙里。::||
近现代::钟敬文::六十过三矣。记髫年、每逢此日，举家欣喜。碗里面条争雪白，佐以椭圆鸡子。这情景，真如梦里。勿说亲坟萦蔓草，慨平生，学行多非是。重抖擞，莫徒悔。年来致力词章事。趁时宜，拈题选韵，对灯摊纸。骚心杜魄关民物，何取雕金织绮。大世代，要求诗史。谁谓力微奢志愿，啃骨头，未可轻蝼蚁。时跃进，艺添翅。::||
近现代::钟敬文::饥驱人去，信轮蹄踏遍、雁门羊石。故国故家零落尽，忍对铜驼荆棘。覆楚东瓯，椎秦博浪，一念缠胸臆。胥涛如吼，古今悲恨同激。多事章奏推贤，大廷呈艺，博得金门籍。赐第赐餐承雨露，腾笑歌诗成集。志士缁衣，故人碧血，往事宁堪忆。移家愿杳，人间留此残墨。::||
近现代::钟敬文::节过清明，西海畔、群花闹春。经行处、蜜蜂喧嚷，丽日温暾。照水丁香描倩影，傍山繁杏郁红云。有辛夷、千朵绛灯明，尤绝伦。蟊贼据，虎狼屯。游赏地，是非门。正百年如驶，沧海扬尘。兴替丛谈归野史，风光此日乐人民。看眼前、无数小英豪，红领巾。::||
近现代::钟敬文::燕都秋老，正西风拂拂，叶零如雨。碧幕高遮方在眼，空旷今余天宇。落去还飞，黄中带赤，容态犹妍妩。拥花滋麦，春心端托尘土。不是对景寻诗，穿丛傍砌，日日相为伍。笤帚一枝横直扫，耙子有时兼举。棘刺钩衣，山坡滑脚，稍会樵童趣。一天活了，笑看黄日西注。::||
近现代::钟敬文::日落西山是夜昏，点起孤灯照孤房。日来想兄𣍐得暗，冥来想兄到天光。::||
近现代::钟敬文::海涅斗心原屹屹，子房风致乃恂恂。南溟劫火横飞后，何处沧波问此人？::||
近现代::黄浚::殊业思文肃，馀皇纪愤诗。即今资社鼠，复此失丛罴。陈紫伤忠惠，硫黄误退之。坐令横海侣，新泪更羊碑。::||
近现代::黄浚::嗜左如君实，能诗逼后村。不平棋局近，独醒酒场尊。札短书逾劲，谈清䫉益温。向来涵盖意，今日付邱原。::||
近现代::黄浚::乔木临霜悴，连淞泪不冰。弥天收一卧，垂死望中兴。汉表愁仍上，浯碑事岂应。相韩家世恨，遗句最崚嶒。::||
近现代::黄浚::广雅流风远，馀晖得此贤。清狂仍自放，莹澈计无全。已叹文园渴，终同奉倩年。回怜青溪水，流恨几婵娟。::||
近现代::黄浚::一暝当残夜，嗟君得所归。厄才天亦褊，避地愿终违。旧幌深深话，长廊恻恻晖。此情畴忍忆，欲忆已沾衣。::||
近现代::黄浚::好我梁夫子，能来写小诗。安心翻赖此，破梦偶为之。霜气朝妨枕，风声夜捲帷。忽怜吟力减，再拜乞君医。::||
近现代::黄浚::逐逐终何益，栖栖重自哀。得闲亲水石，遣病祓风埃。躤柳眠能起，啼鸦去复回。谁知人意恶，过阙有轻雷。::||
近现代::黄浚::彊策沉忧抱，来寻彳亍行。柏深收午气，莎绿转春情。光景诚何预，生涯固甚轻。桔槔今著力，回首一冬晴。::||
近现代::黄浚::秋雨静如丝，秋花淡歛眉。偷閒求薄酲，疏病负清诗。子亦栖栖客，能无悒悒悲。凭阑天易醉，况是夕阳时。::||
近现代::黄浚::小立能生忆，思君鬓影孤。霜钟催叶瘦，病骨入秋苏。身在心终热，时艰学愈愚。儒冠殊懵懂，自喜尚姝姝。::||
近现代::卢青山::天欤何狠，昨日闻婚今日见。慵倚同行，一语寒暄冷若冰。我真倦矣，总为人波风里水。何日波平，来去无心岫上云。::||
近现代::卢青山::年来惆怅，凿壁偷光稍觑相。胆战询人，始识云英嫁已成。雷飞渊默，意欲全抛心怎绝。闻道春来，弃我隆冬独不回。::||
近现代::卢青山::元月廿六，醉入红楼听舞曲。数月无踪，忽见幽灯映面红。移腰小步，看尽回风飘雪舞。欲乞圆苍，赐与今宵一世长。::||
近现代::卢青山::芳名未识，唯恨相逢呼不得。既识芳名，又恨闻名意已惊。一年如此，明岁敲门先已至。争奈孤怀，三百六天不可挨。::||
近现代::卢青山::月能三见，三月未完缘已满。更欲相寻，十二楼台路未明。相逢道上，一语寒暄无异样。交臂匆匆，留下衣香袅不穷。::||
近现代::卢青山::球台对峙，往返圆珠飞玉驶。有口如无，一桌相离似海湖。嗟身不化，化作轻球今世罢。得近芳肌，百折残躯死不辞。::||
近现代::卢青山::球台初见，笑似桃花风里颤。细喘红潮，小拍当胸作扇摇。嘉名未探，梦便相逢情怎唤？起枕茫然，三月馀风特地寒。::||
近现代::卢青山::昨夜微霜，沉醺踏月，手握金觞。往事难寻，新年即至，有泪千行。玉人冷淡何方？短梦又、依依断肠。宿醉初开，新书懒与，一瞬斜阳。::||
近现代::卢青山::细数年华年又换，更数平生，无一成心愿。惆怅情怀灯样暗，开门聊作今宵遣。明月想应千岁倦，独守空天，孤漠无人管。夜夜长祈云作伴，云来却把清光掩。::||
近现代::卢青山::萧叶风中语静微，晴天空照万家梅，岁云暮矣子安归。醉后荒唐醒后悔，迷时快乐悟时悲，一年功业此循回。::||
近现代::邓桐芬::东风寒乍暖。正长街终日，飞絮零乱。柔条自轻款。笑生涯偏负，好春过半，乡心渐远。渺新阴、迷蒙望眼。任残鹃、啼彻清明，不管湿红千片。还见，灯飘珠箔，雨隔红楼，燕迷深院。银屏梦短。谁念我，病怀倦。怕年芳随水，明朝窥镜，两鬓吴霜又满。抚空尊，寂寞杯盘，故家味浅。::||
近现代::邓桐芬::节物惊心，是谁偏促年光换。一枝梅蕊纵嫣然，争比当时见。草草籸盘未免，倚清尊、屠酥自款。听残更点，燕采慵簪，东风寒浅。落魄江湖，十年旧梦逡巡遍。玉楼歌酒梅清狂，欢事增凄断。掩户闲眠渐惯，数平生、沧桑满眼。兽炉香袅，柏绿椒红，邻鸡初啭。::||
近现代::邓桐芬::当楼霜月浅，正寥天鸿哀，漏迟魂倦。绣幕徘徊，悄夜钟邻笛，何堪清怨。往事盈盈，空梦绕、梅花深院。风雨凭阑，添酒回灯，玉箫声转。春与朱颜轻变，怅旧馆门荒，红销香断。久病相如，愧几番辜负、故人心眼。弱羽投林，争忍话、东风寒暖。漫惜尘襟丝鬓，天涯泪浣。::||
近现代::邓桐芬::画图曾费吟惾，锦堂旧是分题处。尘缣淡墨，廿年零落，黯然非故。梦里韶华，兴亡满眼，燕梁谁主？痛冰霜摧折，斯人憔悴，终撒手，随尘去。还记深灯院宇，倚清宵、客窗风雨。一湾野水，迷茫烟艇，夕阳无语。烽火危城，仓皇违难，感时同赋。恁而今又洒，数行铅泪，写吞声句。::||
近现代::邓桐芬::任湘帘、闲卷傲西风，吟怀淡于秋。念时年凝伫，阑边槛外，曾惹回眸。佳约芳时俊侣，旖旎插盈头。多少清狂意，梦落南州。信是秋来独秀，问素娥耐冷，此日为俦？算繁霜阅尽，生意几曾休。袅寒香、枝头晚节，有疏疏、瘦影自风流。东篱畔，趁壶觞好，且遣闲愁。::||
近现代::邓桐芬::片云轻，凉露薄，暝色入檐底。萧瑟西风，尽日惹秋意。今宵冷眼团圆，低回不尽，倩谁共、婵娟千里？夜如水，又虚佳节芳尊，素娥笑憔悴。蓦忆欢期，易泻枕函泪。经年旧谱慵拈，清狂未理。镇长向、画楼凝倚。::||
近现代::邓桐芬::薄鬓霜侵，心期轻误，旧梦沉吟。浊酒重沾，昔狂漫理，几度惊心。年来愁病相寻，更累日、萧疏满襟。斗室生涯，残丛活计，忍说而今。::||
近现代::邓桐芬::九十春光堪小住，燕子窥帘，故作销魂语。乍暖还寒天欲雨，嘱他早早归巢去。错杂花枝红间紫，红紫纷披，无意回眸顾。杨柳楼台闲院宇，倚窗目断云深处。::||
近现代::邓桐芬::毛衣寒怯秋风，意惺忪。几度钟声催梦到帘栊。罗帐揭，茶香烈，起从容。蓦地一轮红日出墙东。::||
近现代::邓桐芬::旧约推移冬复夏，年年空盼归期。水边沙际久迟疑。小窗残烛，曾赋感秋诗。少日追怀无限事，溪桥杨柳依依。故园春晚落花时。乌篷小艇，听雨凤城西。::||
近现代::黄侃::愁花恨叶。秋尽成萧瑟。帘外清霜阑角月。更有无边凄切。前身悔作春花。年年飞向天涯。化作秋花耐冷，一般损尽年华。::||
近现代::黄侃::愁根难断。旧好难重见。更有斜阳难系得，费尽几多虚愿。不因别有痴情。那能缥渺空灵。觅得一宵幽梦，居然历到他生。::||
近现代::黄侃::别意经年似旧浓。梦回仍叹凤帏空。不知别馆三更月，今照高楼第几重。悲落叶，听西风。新诗吟罢更无悰。挑灯郑重裁笺寄，叙到归期带泪封。::||
近现代::黄侃::灯暗悬帘木叶飞。秋宵岑寂独思维。空教病骨伤幽素，一往凄凉竟为谁。添断炷，掩空帏。旧欢已坠不胜悲。只应窗外团栾月，犹照羁魂梦里归。::||
近现代::黄侃::六曲围灯照堕蝉。萸烟初烬夜将阑。如何琼漏丁东响，苦碍罗帏楚女眠。春梦窄，画楼宽。推窗犹见月痕弯。迷魂招得天鸡唱，却怪罗衣耐晓寒。::||
近现代::黄侃::水下天涯客去乡。此情毕竟数谁长。若教一去无还日，便是痴人亦断肠。魂渺渺，恨茫茫。羁怀归梦两凄凉。甫能忏得愁根断，又向危栏倚夕阳。::||
近现代::黄侃::为爱斜阳独上楼。新来人意冷于秋。西风吹送华年尽，不解离人此际愁。缘断续，信沈浮。柔肠一寸枉绸缪。不如并付秋江水，直向天涯尽处流。::||
近现代::黄侃::千花万蕊催春事。高枝月照啼鹃泪。梦醒乱红飞。无端春又归。绿阴空满路。不是当时树。尘涴断襟香。花残情更长。::||
近现代::黄侃::天仙不用常词赞。云情雨意空相羡。吹咽玉楼箫。秋心一夜遥。凉空星历历。寻去无踪迹。幻想与奇情。可怜虚此生。::||
近现代::黄侃::灯影栏干秋远近。凄箫细袅相思韵。坐久夜逾清。云低压雁声。愁醒嫌酒薄。暗叶帘前落。更莫下疏帘。帘中一样寒。::||
清代::路有声::四壁萧然，每自笑、谋生无术。空余得、半生落拓，酒狂诗癖。短砌有花聊适宜，茅斋无地堪容膝。问柴门，何事日长关，维摩疾。且瀹茗，松闲石。且放艇，溪头月。况此身蝶梦，此生驹隙。踪迹好寻闲处住，心情莫向愁边歇。尽掀髯、一笑万峰横，遥天碧。::||
清代::路有声::翠碧苍崖，谁散却、夜珠千斛。凝望处，素涛如练，乱飞寒玉。尘世百年肠欲洗，空山六月肌生粟。甚天台，华顶石梁奇，人闲独。樵唱断，松风续。猿啸罢，琴声促。恍银虬出海，搅翻林谷。老树阴阴临槛冷，飞花点点随流曲。更须携、茶灶酒瓢来，和云宿。::||
清代::路有声::春色撩人人似醉，莺燕无情，搅得人无味。云亸玉钗斜欲坠，梨花满地残香碎。薄幸不来来也未。强起裁诗，欲倩鳞鸿寄。有限鸾笺无限意，能书几个相思字。::||
清代::路有声::门掩落花如雪，帘外一钩新月。深院近黄昏，归鸟欲啼还歇。凄绝。凄绝。最是送春时节。::||
清代::路传经::碧天高，凉月小。蓦地声来秋杪。堆金井，落荒铺。寒枝起夜乌。松阁静，湘帘冷。簌簌寂无人影。谁染就一林枫。飘零万点红。::||
清代::路传经::袅袅芙蓉，点缀江边景色。摇曳风前弄清碧，朝匀珠露，浅拂胭脂湿。潮晕处，映水娇柔谁匹。除是秋娘，晓妆无力。镜台斜倚云鬟结。圆冰低照，约略丰神一。只怜他，秋雨秋风相逼。::||
清代::路传经::西风几日，一带黄金陌。摇落朱楼芳槛侧。水驿旗亭烟冷，顿觉纤腰瘦无力。远山隙，丝丝尚凝碧。遮不住，陶潜宅。只残鸦几点还相识。一样销魂，后湖荷盖，近来也恁萧瑟。::||
清代::路一麟::华岳高寒石磴斜，飞流倒树乱槎丫。玉荷十丈惊人眼，何用包庄满路花。::||
清代::贾霖::踪迹浮沉愧挂冠，茂陵聊借一枝安。苍生自爱甘棠树，清宦偏宜苜宿盘。匣剑欲鸣终钦锷，韦编虽绝尚须看。宛陵自惜推名胜，山色朝来秀可餐。七十韶光似掷梭，生涯落拓半蹉跎。御炉香霭天边迥，花县春游梦里过。万里不堪双鬓雪，三繵尚愧一官多。年来差喜精神健，且向南楼寄啸歌。::||
清代::贾霖::物外才知有岁华，身轻燕燕往来斜。数程晓月行窗远，一路青山看到家。真假漫分狐作虎，猜疑从讶雉为鸦。安心便道鱼郎误，何用桃源始见花。::||
唐代::全祖望::此地溯文献，阳源最长雄。史存梅涧窖，经发竹林筒。呵护欣无恙，烟云尚不穷。故应灵淑气，长吐石田中。::||
唐代::全祖望::珍重清容研，留连延祐馀。曾调静寄墨，及侍友恭书。枢使门庭古，南湖池榭虚。一区今属我，奚翅百璠玙。::||
唐代::全祖望::剡源清绝处，传是使君居。辛苦画江后，章皇蹈海馀。周黎犹被荫，蜀道竟何如。合有甘棠祀，同招海岸车。::||
唐代::全祖望::臭以同心合，香叨东壁分。秋来倍爽洁，病后易沈醺。倘许幽人佩，休令王者闻。为君鼓一曲，珍重十年薰。::||
唐代::全祖望::招魂如可作，移榜不须嫌。故国无星大，伊人在水蒹。欲推瓣香力，遍为国殇拈。伫待礼成日，新题乐府盐。::||
唐代::全祖望::正翁洵旧德，屝屦几倾家。掉首辞尘劫，低眉诵法华。薇应清似粟，梅亦大于瓜。此日陪灵驭，宁惭传望槎。::||
唐代::全祖望::为叹五君子，天中毕命时。共姜宣母教，枢使有孙枝。姻娅清门重，宾寮合食宜。多情仗群从，聊以慰陵夷。::||
唐代::全祖望::今夕是何夕，良辰好祭忠。秋江潮汐壮，银汉女牛通。耿耿扶韩志，堂堂磔卞功。我歌降神曲，天半吐长虹。::||
唐代::全祖望::在昔浚仪长，幽居肖辋川。花连堤上锦，云接洞中天。鸠据因多难，鸿冥遂杳然。我来觅陈迹，重说义熙年。::||
唐代::全祖望::尚宝好兄弟，超然谢党论。嘉名分禊帖，小筑傍空门。尚有怀宁墨，能污贞士魂。风骚今雨散，蔓草满城根。::||
近现代::卢青山::天欤何狠，昨日闻婚今日见。慵倚同行，一语寒暄冷若冰。我真倦矣，总为人波风里水。何日波平，来去无心岫上云。::||
近现代::卢青山::年来惆怅，凿壁偷光稍觑相。胆战询人，始识云英嫁已成。雷飞渊默，意欲全抛心怎绝。闻道春来，弃我隆冬独不回。::||
近现代::卢青山::元月廿六，醉入红楼听舞曲。数月无踪，忽见幽灯映面红。移腰小步，看尽回风飘雪舞。欲乞圆苍，赐与今宵一世长。::||
近现代::卢青山::芳名未识，唯恨相逢呼不得。既识芳名，又恨闻名意已惊。一年如此，明岁敲门先已至。争奈孤怀，三百六天不可挨。::||
近现代::卢青山::月能三见，三月未完缘已满。更欲相寻，十二楼台路未明。相逢道上，一语寒暄无异样。交臂匆匆，留下衣香袅不穷。::||
近现代::卢青山::球台对峙，往返圆珠飞玉驶。有口如无，一桌相离似海湖。嗟身不化，化作轻球今世罢。得近芳肌，百折残躯死不辞。::||
近现代::卢青山::球台初见，笑似桃花风里颤。细喘红潮，小拍当胸作扇摇。嘉名未探，梦便相逢情怎唤？起枕茫然，三月馀风特地寒。::||
近现代::卢青山::昨夜微霜，沉醺踏月，手握金觞。往事难寻，新年即至，有泪千行。玉人冷淡何方？短梦又、依依断肠。宿醉初开，新书懒与，一瞬斜阳。::||
近现代::卢青山::细数年华年又换，更数平生，无一成心愿。惆怅情怀灯样暗，开门聊作今宵遣。明月想应千岁倦，独守空天，孤漠无人管。夜夜长祈云作伴，云来却把清光掩。::||
近现代::卢青山::萧叶风中语静微，晴天空照万家梅，岁云暮矣子安归。醉后荒唐醒后悔，迷时快乐悟时悲，一年功业此循回。::||
清代::姚燮::人寿无百年，能得几饥饱。髀肉方待生，皤然发先老。此岭谁所名，名之非臆造。我佛崇慈悲，众生有同抱。知尔尘中来，怜尔色枯槁。香厨一粒供，九地共除恼。况以真实义，随缘具栲栳。雨露有大滋，生机发春草。我行如倦马，意亦属刍稿。斋钟犹未鸣，赴食尚云早。::||
清代::姚燮::大阊扬鼓旗，干城有神兽。祗林多野狐，法王正西狩。角为苍龙精，一拳此钟秀。孤雄不受羁，莽莽冠诸岫。海氛东出关，远避不敢寇。况存欢喜心，讵嫌生相陋？莲洋双峡悬，峡石作牛斗。安知驺吾祥，能徵王者寿。我行摩其巅，挺然骨巉瘦。愿以千丈绳，絷之贡天厩。::||
清代::姚燮::俯吸落日气，仰吐初月华。容腹未及斛，作意偏谽谺。林阴石垂掌，与云相攫拿。揉之极纷碎，散如杨柳花。蛎房布空洞，潟下多潜蛇。昆布春不生，搏浪惟有沙。投身生大怖，坦履亦槎枒。谁云千丈潭，自灿光明霞。::||
清代::姚燮::山势愁海沈，力挽气能健。颇师女娲巧，略泄精卫怨。盘涡成锋棱，剥落石星散。倒偃铁树根，强作一脉贯。大鼓小者鼗，纠结莽与灌。扣之昏无声，扪之色如炭。坚可恶浪磨，转遭水苔烂。圭角外已无，谁谅性廉悍？且看挂壁藤，白日苍鼠窜。::||
清代::姚燮::佛灯荧荧一星挂，庭笋将篁箨初败。雏僧六七如雀群，抢攘团蒲学膜拜。柴门松绿篱枳黄，夕照在地人影长。东风不受海烟气，吹动春岚作麝香。::||
清代::姚燮::手握如意珠，披渊入龙藏。传灯录秘辞，证之义皆当。世尊法总持，满月帝王相。仗卫诸天神，俨列光武将。玉罂一勺泓，寸心万古养。寸心如兹山，独立谢依傍。钟梵出峡迟，星斗落檐亮。且抱青莲眠，莲浮大海上。::||
清代::姚燮::不履中极高，安知下方窘？置我太始间，神驹气为靷。朝海群岫严，缠天万松紧。华虹骁将旗，璎云上台衮。山门作扇开，若恐曜灵隐。石乳多溽烟，蒸为五色菌。往结永寿缘，回顾玉堂近。汉代梅南昌，于何类潜蚓？::||
清代::姚燮::入门先涤心，我佛有明戒。钩连蹑景梯，玉光敞天界。八面旃檀香，霏然纳襟带。琼籁发水琴，珠烟喷山黛。瑰玮星源楂，精灵海东岱。初心三古邀，浊气百年汰。凤嘴花未冥，龙背月方蔼。彼岸亦已登，猛焉割诸爱。::||
清代::姚燮::水天一气浮鸿濛，远目直注榑桑东。榑桑之树一万丈，高下尽作珊瑚红。飞瓢可挂不须酒，桂露如浆泻珠斗。当携古剑屠白龙，那用长绳絷苍狗？十帆五帆齐出关，我舟自在中流閒。片叶犹沈善财礁，群花已拱金钵山。霞虹空际交丹碧，回首人间黯然夕。松虬离世成墨云，兰蟾出劫鍊贞魄。我不愿妙鬘璎珞垂缤纷，枯灰吹醒天地春。只愿乞佛百年假，枕琴高卧穷厓垠。::||
清代::姚燮::未及奇险观，先得幽邃致。岩港纡如江，涟漪动春翠。古木千章交，脩篁一川媚。矶心无鸥巢，沙尾有星坠。款款渔舲歌，随风警微寐。苇屋逢酒垆，少住惬晨意。漫作浩荡行，顷当履初地。云容开大溟，孤鸦擘苍翅。::||
近现代::陈永正::纵横八万里，同此凉月色。上下三千年，何夕是今夕。::||
近现代::陈永正::昨宵相携处，磐石坐良久。今朝觅得之，相依如故友。::||
近现代::陈永正::水出高原时，山河随势改。百感对茫茫，复恐尘生海。::||
近现代::陈永正::此膝不得屈，一屈即刻死。壮哉佟腊斋，一语存野史。::||
近现代::陈永正::借书本一痴，还书痴亦好。生逢清晏时，遗经忍独抱。::||
近现代::陈永正::山行如读书，行行尽佳句。把笔欲追摹，却落无字处。::||
近现代::陈永正::昨日杀国人，今日杀妻子。国人或逃生，妻子难逃死。::||
近现代::陈永正::老鱼独去来，识影早深避。转笑垂丝人，枯坐守残饵。::||
近现代::陈永正::同沾雨露恩，千林作一碧。谁怜秋转深，叶叶异颜色。::||
近现代::陈永正::冻萼脆有声，小蕊静无数。终不效横斜，卓立矜平素。::||
近现代::卢青山::“离地球远太阳近”，肖生一语何奇警。我无才思状斯怀，捧手为喇啸峰顶。远山军舰破浪飞，雾海苍茫露半影；近山八面相推托，欲举此峰入云挺。此峰似识我将临，髡尽树竹预相迎。使我豁览周天地，千里万里穷眸睛。昔年作诗惭未工，久已忘失忽在胸。诵出回头更复失，散入乾坤随飘风。肖生急觅旧刻石，分茅剔草头及膝。掘地成尺十指红，颓然四顾心空蒙。叹息石石皆有字，非吾所刻纪吾踪。我知此石已仙去，安用凡态为忡忡。更凿新文下山去，他年相访骑茅龙。::||
近现代::卢青山::有路峭陡成直角，不敢低头额打石。步挪如蚁心如风，久已驰向峰顶立。道逢山民射飞镖，肩树如屋人如猫。手中扁担长弯刀，笑言百斤是鸿毛。使我气壮欲飞鹿，忽看前坡颈一缩。崎岖十里力已尽，千里风来托吾足。主峰历历近在眼，谓过前峰可登览。一峰一峰复一峰，前峰愈出愈无穷。忽悟登山苟有乐，舍却艰难更何从。::||
近现代::卢青山::杉木为柱皮作顶，杉林出水泻清颖。击轮转日无日休，木杵点头鸡啄饮。臼如大碗不可端，石形铁铸石骨寒。所舂之物远莫见，但听闷响回空山。此水跳踉自何出，环转侧仄穿峰隙。山里更山三百里，千村饮濯万人汲。白祠陋处包拯神，夜饮杉亭召精魂。神向水中漱醉齿，亭水相对三古人。捧泉出舂荐香束，佑泉不竭食常足。有此三物吾民欢，我欲归来营一屋。::||
近现代::卢青山::今朝计入黄金洞，昨宵辗转不成梦。淩明驱车霜透骨，四百里来暮初动。沿途佳胜岂千百，斗对杨生舌如结。七年执手两三回，皆以匆匆情莫说。肖子更如江头蓬，相逢洞谷真奇绝。家醪堆案吾所欢，山光入座众所恤。醉中共话云烟变，所馀青眼炙相热。旧朋历历眼中明，岁月耿耿磨已灭。此事天与吾何忡，幸鬓犹青天未贼。与约平生不可忘，长亭短亭路寻常。岂以阻隔淹心期，使我衷臆徒彷徨。方生不远在邻室，西装革履来相识。惊问所熟皆旧游，世界何小不容膝。长宵永漏将如何，山中寒袭吾欲疴。一笑今生病已久，此竖岂使吾蹉跎。兴发起舞能敌药，况加炭力摧百魔。酒人荒唐嫂毋怒，谢子美意和猫乳；方生毋言鸿雁稀，试作邮郎肖已许。::||
近现代::卢青山::水落秃岛龟头出，檐角偶尔露树腋。曲岸白沙匀如珠，飞鸟过坳谁家息。门前浣洗妇人笑，小犬吠车追尘急。野舟败破无人管，自摇波绿声娈婉。更著佳醪意已足，我欲荡去水云远。::||
近现代::卢青山::一门之隔如阴阳，来看夜市决双眦。路灯如网网昏光，万人扰扰虾行止。小摊垒山积桔梨，连楹食店如阵峙。录音机混肴香声，高跟鞋扣宫商字。倚门坐女无聊笑，身畔谁陪嗑瓜子。邻家忽尔动干戈，二妇舌当刀枪使；拍手跳脚胭脂虎，叉腰仰首或不齿。围观百堵断通衢，单车铃作耳欲死。我来如鼠缩墙依，眼何冷淡心何悲。衣食二字了一切，一子莫让如围棋。为生而生真行尸，精神早逐昆仑池。更持一意欲何为，差如恐龙之孑遗。不见沉土古化石，曾有辉煌閟闵默。天已非天地非地，更出人间愚曷及。便持一意复何补，百年回想意愈苦。剥尽幻想与誇虚，我亦不过衣食徒。::||
近现代::卢青山::有马蹄如羿发箭，嘶风劲射眼莫见。太行燕支真平川，河汉岂阻窄如线。玉食金槽锁厩间，悲鸣踢踏怒难安。驰驱以死安足畏，请放一日为君看。::||
近现代::卢青山::秋气战物知几时，窗下虫尸一寸厚。天阔驰突任西风，木落裳衣半已朽。谁家剩燕不知寒，偶来扣窗如我友。堂前数日待归鸿，倾耳瞠目穷搔首；秋沉季换自在心，岂须凭物辨无有。频年不出意迟回，少日所志今尚守。快点尘囊备糇粮，毋更后期发将叟。太息囊中守底钱，旧朋流散况已久。::||
近现代::卢青山::觅道十年终失道，自笑仓皇颜如草。苍山转折逞幽曲，渌水腾波故相恼。一揖回头谢二豪，纵有奇杰非吾好。窗间小砚尘十丈，年年嗔我不归扫；书中古人待我急，前宵驰入梦中找。此时不归天将嗤，髭髯久已如戟锥；冷壁我碰殆已遍，宜留一二后人为。::||
近现代::卢青山::鹰山岂远在眉睫，闭门不涉如银河。梦屡相寻飞空出，纡涂莫识迷荒坡。归来一灯秋雨里，残杯冷卷穷厮磨。抚膺拍膝坐叹息，此景似昔人如何？酒半眉轩气如海，掀空揭屋腾洪波。议论箭发电所射，走笔起陆摧嵯峨。我真驽劣得谬赏，许同骐骥共切磋。云烟幻变安在哉，沙中作字水画涡；留爪惊鸿去不返，剩我对迹长嗟呵。年来文废枯笔砚，举目四顾非吾科。如鹤在鸡鱼在辙，诗纵狂怪人谁诃。尚有酒兴推不去，时来独酌倾滂沱。寂扣唾壶讵可乐？醉拽路人呼弟哥。偶读新句为一振，抛卷转首情如疴；不知所住亦何益，亟欲相和无邮驮。忽逢刘建云颇近，语言对面手相摩。因寄寸笺达心迹，兼问嫂幼安与和；勿以野僻遗旧所，云溪山水思君多。::||
近现代::薛青萍::前路重寻意转迷，行人遥指石桥西。竹林幽静惊闻犬，阡陌纵横偶听鸡。四野秋声风瑟瑟，一天云影雨凄凄。何时免却奔波苦，句满奚囊待品题。::||
近现代::薛青萍::大厦将颠不自支，茫茫浩劫令人悲。难忘先烈捐躯日，忍说儒生受戮时。水涌红流知染血，鸦来白昼啄遗尸。伤心积耻深如海，鼓角声声激壮思。::||
近现代::薛青萍::疮痍满目尽虫沙，人自昏眠醉梦赊。报国有心空献策，椎秦无力总忧家。九州文物怜灰烬，万里悲声咽暮笳。世上难寻乾净地，岂容林壑老烟霞。::||
近现代::薛青萍::各树旌旗据要津，招摇街市俨天神。獍枭满座承新宠，狐鼠登台作上宾。世乱逞凶称革命，时危无处可容身。歌残易水人何在，凄绝销魂月一轮。::||
近现代::薛青萍::血雨腥风惨绝伦，岁寒赢得卧云身。枭雄妄展遮天翼，魔影纷腾沸海尘。冤狱难销三字恨，劫灰历尽万家贫。欲将酩酊酬佳节，零乱榆钱莫买春。::||
近现代::薛青萍::疑到蓬莱最上头，长沙美景望中收。潮来潮去江依旧，花落花开山自秋。白鹭一行飞绿野，黄鹂千树啭沧洲。并门迢递音尘隔，天际惟看水北流。::||
近现代::薛青萍::又到当年古渡头，无边美景雨初收。灯明闹市宵如昼，风卷涛声夏似秋。玉笛梅花寻旧梦，晴川鹦鹉认芳洲。江城形胜骚人笔，处处留题韵欲流。::||
近现代::薛青萍::傍晚乘车过许昌，层楼高耸白云乡。三分鼎足思曹魏，一代枭雄出议郎。北望翠华遗恨远，南飞乌鹊为谁忙。邯郸梦醒人何在，铜雀台空锁夕阳。::||
近现代::薛青萍::传来邻女艳阳歌，撩乱芳心可奈何。斗室闻猫呼妹妹，关山听鸟唤哥哥。百无聊赖情怀永，一有馀閒韵事多。赶到江南春又去，熟梅时节雨滂沱。::||
近现代::薛青萍::夷吾鲍叔是前身，权把文章證夙因。静夜楼台分月色，少年仪态各天真。鱼龙未必池中物，眉宇还留镜里春。不尽平生相许意，自须昂首抗烟尘。::||
近现代::刘冰研::谁教虏骑度阴山，戌将生还入汉关。绝域琵琶南渡后，旧京锁钥北门间。三秋雁碛胡尘黯，万里龙沙战血殷。回首可怜孤塞外，悲风日夜吊完颜。::||
近现代::刘冰研::井蛙盘踞蜀江山，一夜兵戈满剑关。蛮触混争蜗角上，英雄生死马蹄间。夜郎城畔春潮急，巴子坟边战血殷。漫笑西川降表在，断头能有几严颜。::||
近现代::刘冰研::笛声吹断秣陵秋，重访秦淮水上楼。岁月何曾留马齿，风尘早已污貂裘。灯边红袖三生梦，槛外青山六代愁。国自兴亡谁管得，海棠花下按扬州。::||
近现代::刘冰研::离宫谁唱雨霖铃，萧瑟芜城灌莽腥。蒋尉莺花付啼鸟，秦淮灯火化流萤。二分明月千家哭，一发残山六代青。回首铜驼秋草里，垂杨终古不堪听。::||
近现代::刘光阁::我生不读书，或能贵与富。我生好读书，名艰利不就。披吟五十年，泥中看斗兽。中夜问青灯，光寒影消瘦。细嚼六经腴，沈酣补馀寿。::||
近现代::刘光阁::豪士每伤时，哲人常隐伏。我持一卷书，暂寄山林读。不为周顗悲，不事袁安哭。悠悠耐岁寒，聊待天心复。::||
近现代::刘光阁::出郭一登高，长空望无际。秋光极远天，四塞连云势。落日映湖澄，馀霞散纹丽。万木生天表，环山野烟继。夕照射迥峰，林峦尚晴霁。牛羊下荒村，入栅篱藩闭。阴壑多虚空，夜风转清厉。灯火远村明，苍苍竹林蔽。古寺闻钟声，梵音何摇曳。夜久山月高，清光盈人袂。::||
近现代::刘光阁::披蓑夜宿西岩表，笠影摇波惊宿鸟。萧疏远火点江村，绕岸潭烟迷未了。瞢醒明朝天霁熙，云峰树挂山月小。::||
近现代::刘光阁::白萍红蓼楚江天，水净寒沙住客船。三十六滩秋未满，渔灯撩乱夕阳烟。::||
近现代::刘光阁::大江日夜慨东流，天地茫茫不计秋。风景无殊关内象，胡尘半掩驿边楼。山河万里供骚首，棋局残盘换马头。鲈脍此番乡味好，枫林红叶送扁舟。::||
清代::林树梅::山郭新晴野草香，薰风吹动葛衣凉。劝农遍种三杯粟，引水新开九曲塘。事事便民真父母，心心报国大文章。昨朝应有村儿女，争看先生笠屐忙。::||
清代::林树梅::踪迹如蓬转，风波又一经。地原多鬼市，人喜逐鱼腥。古剑寒肝胆，奇书瀹性灵。归装何所有，囊底贮空青。::||
清代::林树梅::蜃气喜初收，承欢骋壮游。烽烟诸岛静，诗思一帆秋。阅岁同休戚，临行且唱酬。吾乡斜照里，指点是浯洲。::||
清代::林树梅::昔我初来处，舟从外堑迂。厨娘炊犊粪，蜑女鬻螺珠。日落风沙舞，乡偏气候殊。他年誇远客，瀛海有珊瑚。::||
清代::林树梅::澎山三十六，荒垒半渔寮。虎井风烟壮，龙宫暑瘴消。云生香鼎屿，雷压吼门潮。访古屯军迹，周回荡短桡。::||
清代::林树梅::又来经旧镇，指点七鲲洲。父执多青眼，军民半白头。楼高边海戍，路隔瘴云秋。不尽当年感，何心话壮游。::||
清代::林春和::岂弟君子，在彼中河。惠我南国，来游来歌。民之父母，其乐如何。以介眉寿，百禄是荷。::||
清代::林春和::圣朝崇吏治，海表有贤臣。注意诗书教，关心疾苦民。今将周甲子，共庆降申辰。有此群情载，应成不老春。::||
清代::林星垣::昨日承君赠新诗，今日看君作隶字。君诗脱口尽灵机，君字挥毫皆古致。努力自姱修，非但诗兼字。慎勿恃聪明，聪明多暴弃。慎勿矜才华，才华招妒忌。廿四桃李春，九万鹍鹏志。忝附忘年交，数言寓深意。吁嗟乎，襕衫落拓耸吟肩，穷途怕洒英雄泪。读书岂止为科名，科名本是男儿事。::||
清代::林星垣::卌载客台阳，沧桑感一场。白头遭乱世，赤手怕还乡。有命何妨俟，无才只自伤。故人如问讯，诗酒尚颠狂。::||
清代::孔毓玑::霏霏烟雾满寒山，霜叶淋漓点鬓斑。喜得耕犁经雨润，篮舆宛转白云闲。::||
清代::孔毓玑::淹煞春光兴易灰，眼前有景共徘徊。榴花浥露当茶灶，蒲叶翻风到酒杯。傍母群凫离复合，饲雏双燕去还来。祗怜此璞应怀玉，力士何年为一开。::||
清代::孔毓玑::雨过青山翠万重，浮河新水浸芙蓉。入门先拭题诗壁，裁句时闻隔院钟。只愿康衢酬帝力，敢期褒德启侯封。明年幸免催科累，载酒携筐劳尔农。::||
清代::孔毓玑::谢却篮舆跨涧行，芒鞋沾湿似新晴。放眸惊见飞龙势，盥手欣闻漱玉声。洞壑留云微有迹，石崖抽树半无名。扶筇直上烟深处，螺髻重重拥化城。::||
清代::孔毓玑::许国身犹健，亲民计尚疏。忽膺百里命，还证数行书。弦诵从吾好，桑麻奠厥居。惊心呼父母，核实定何如。::||
清代::孔韫辉::图中春色浓如许。春只银毫能驻。写出嫩红娇吐。画史乘鸾去。断丝预谶诗人悟。引得泪痕无数。新燕窗前如诉。似说天台路。::||
清代::孔淑成::堂上传呼停绣襦，慈萱看此掌中珠。鹤眠积雪三三径，猩点消寒九九图。月影清如今夜好，梅花香似去年无。眼前索笑随昆妹，博得欢颜韵不孤。::||
清代::孔继鑅::盛夏百族茂，之子含清秋。途穷室家远，得归其何求？言驾山无车，欲济河无舟。奋飞无两翼，卧梦家山陬。黄金驰道路，百骑如云浮。之子堕天末，心归身苦留。一官蹇我足，八口增烦忧。爱君莫能辅，赠君双涕流。::||
清代::孔继鑅::君居阻远市，相望城西东。我屋亦逆旅，一一身如蓬。良宵君我过，暗户开东风。买酒对明月，形影高天中。月落秉烛语，外惬无藏衷。君耳通我心，谁谓聋无聪？清夜阅太古，远寺多霜钟。::||
清代::孔继鑅::憔悴君面颜，苍翠自君心。君心万丘壑，我日相攀寻。明河在天上，君诗清复深。木石写生致，大笔无凡今。以我好君意，脉脉谁能禁？所惧中燕好，过笃伤于淫。邻树有疏阴，好鸟无繁音。::||
近现代::姚佳::麒麟仁兽出而终，夫子缘何怨道穷。闻所未闻鸡犬梦，忍无可忍马牛风。扶摇一衲过千水，羁勒三尸及九虫。染指流年皆怪事，忘言咄咄漫书空。::||
近现代::姚佳::长绳系日任东西，几度霜桥茅店鸡。月没星稀天下旦，秋归雁远水云迷。莫衷一是蒙头酒，日上三竿曳尾泥。唯有此中可避世，安之若素去来兮。::||
近现代::姚佳::与世沉浮尤可哀，骷髅一剑向谁开。曾经指鹿马非马，到底诗人才不才。万壑云山明月在，漫天花雨怒潮来。汤汤沔彼东流水，帝利于吾何有哉。::||
近现代::姚佳::凿井耕田一欠伸，桃源何处避嬴秦。溥天之下皆王土，率土之滨尽侍臣。漠不关心兴替梦，若无其事郁陶人。浮生了了秋风里，在涧在阿悲溷茵。::||
近现代::姚佳::蔚然深秀挂蓬冠，青壁丹崖十八盘。登泰山而小天下，蹑云海已列仙官。红门晓日缘何赏，柴望遗风如是观。岱岳峥嵘梁父险，置身霄汉觉高寒。::||
近现代::姚佳::醒逃书剑醉逃禅，遁世无为岂偶然。浩荡江湖归野鹤，苍茫风雨噤寒蝉。生明桂树山中月，渡远秋云海上天。长夜未央思不已，小楼独坐柳如烟。::||
近现代::姚佳::满座春风万象钦，一湖烟雨入杯斟。今宵足饮桂花酒，长夜仰看明月心。大化栖迟容客醉，流年顾盼俟秋吟。金波玉彩无量寿，皓旰天宫今古今。::||
近现代::姚佳::万川东注一山遮，吞海留云更舜华。十二时中峰凝碧，三千里外水浸霞。仙人由此觑青鸟，法海缘何降白蛇。成败江天闻战鼓，输赢玉带换袈裟。::||
近现代::姚佳::廿五年前随学去，百千万念上心来。功名断送留仙枕，日月平分延寿杯。无尽虚云空雪相，欲归远梦斸烟莱。放生伏虎皆如意，海会西贤笑口开。::||
近现代::姚佳::九龙灵照幻耶真，行到漕溪一问津。掬水饮之香在手，看山归也月随人。宝林雨洗池中物，玉界风吹陌上尘。千佛袈裟传六祖，五花七叶十分春。::||
清代::缪烜::从无得意遑知失，绝少欢悰那识忧。荏苒光阴同过客，朝冠袒裼总吾俦。::||
清代::缪烜::卅年前共西冷榻，中一相逢在溧阳。此日展图见三绝，知君犹未善刀藏。::||
清代::缪烜::百树梅花一草堂，人间雅俗本难量。侬家五亩田中宅，墙下团团种女桑。::||
清代::缪烜::胜地由来妙迹垂，何年寺渺仅留基。閒寻夕照荒榛裹，太息横陈耐辱碑。::||
清代::缪烜::昨由灵石谒淮阴，等是酬恩国士心。闻说哺饥当此坡，翳桑日卓影沈沈。::||
清代::缪烜::杨柳垂丝草展茵，羊昙西醉过州堙。低徊许子凄凉句，侬与将军是故人。::||
清代::缪烜::强将浊酒涤烦襟，聚散无端慨盍簪。独立斜阳情一往，满庭飞絮又春深。::||
清代::缪烜::新月西南挂一钩，饮馀当户喜抬头。莫言宝鉴初探匣，已见清光遍九州。::||
清代::缪烜::才见春来春可怜，可怜又展送春笺。含毫别有閒枨触，不惜青春惜少年。::||
清代::缪烜::客里无端又一春，落红庭院草成茵。年来闭户凭春去，春去留连怕损神。::||
近现代::薛昂若::三更时有炮枪声，隐约闻来左北城。国难期中年又过，愁柴愁米受虚惊。::||
近现代::薛昂若::大年三十更贫穷，米价飞涨买不通。煮茗敲冰天气冷，庭前腊雪待春融。::||
近现代::薛昂若::外无门扇内无床，四壁空空心里伤。购得旧窗姑整理，艰难经济苦商量。::||
近现代::薛昂若::扫除垃圾入房东，内子遗容犹在中。火食难开无米煮，且沽市酒把饥充。::||
近现代::薛昂若::走到城门一鞠躬，街前房屋尽烧空。家中墙壁虽犹在，锅灶毫无四面通。::||
近现代::薛昂若::遭兹国难两三周，财尽民穷犹断炊。不克乘桴浮海外，吟诗略可解吾愁。::||
近现代::薛昂若::希望和平不见和，无人能唱太平歌。双方让步调停易，战争延长唤奈何。::||
近现代::薛昂若::儿郎冒险入城中，被敌压迫作苦工。经过家门不忍睹，户窗打尽物皆空。::||
近现代::薛昂若::烽火刀兵夜夜然，中华安靖望何年。全家寄旅符祥巷，一枕战风那得眠。::||
近现代::薛昂若::数代书香德望隆，锦心绣口有家风。诗人自古称诗窖，恨我耋年窖不通。::||
近现代::傅子馀::小睡能令百念降，闲居风味本无双。醒来一雨昏楼角，稳送新凉入客窗。::||
近现代::傅子馀::有竹无花屋两三，有桥五路水拖蓝。老夫跛蹩追年少，濯足兹山第一潭。::||
近现代::傅子馀::一岁芳菲梦又违，寻常门巷岂宜归。斜街尽日无人处，休向东风上下飞。::||
近现代::傅子馀::破屋疏林杳霭间，已无啼鸟一窗闲。小舟摇兀霜风里，不逐孤云到远山。::||
近现代::傅子馀::草深风弱晚萧萧，水滑沙清步欲摇。我有穿云看竹意，眼前一坞不须招。::||
近现代::傅子馀::斯人具有好身手，更欲昂头天外来。少日容颜今未改，不须惆怅紫薇开。::||
近现代::傅子馀::雨意才收草色新，手攀云树更何人。眼前一个飘零客，乞得湖山自在身。::||
近现代::傅子馀::一舟还往客情非，楼宇缘山入望微。海水欲平风又紧，黑云无数掠空飞。::||
近现代::傅子馀::坐守一楼烟雨斜，海帆出没望弥赊。客情陡觉年年变，从此清明不忆家。::||
近现代::傅子馀::戎马江山患不纾，海隅吟望欲何如。明年若有还家日，检我橱中未读书。::||
近现代::程滨::入定僧枯坐，徐行舞折腰。难堪髓痛雨潇潇。又是人天感应怕秋招。::||
近现代::程滨::采邑槐安国，销魂虞美人。腥膻苦涩恶蜻蜓。幸得雪莲为馔饮黄藤。::||
近现代::程滨::深谢蜂游冶，不与蝶轻狂。云何春老，一任花落水微茫。槐底南柯梦断，撼树蚍蜉力竭，并入九回肠。莫遣万枝骨，化作一身篁。一卷骚，一檠烛，一绳床。中宵风露，落月斑驳古诗囊。且到最高楼上，独把阑干拍彻，云卧冷衣裳。可笑百夫长，愧煞读书郎。::||
近现代::程滨::一曲声名裂。卷氍毹、红牙声断，华灯薰歇。东国妙姬无人问，惟有个侬怜绝。愧五斗、引吾腰折。同是天涯沦落客，暂相逢、又向天涯发。悔那日，太轻别。梦回情绪何人说。袅愁丝、缃裙如火，素衫如雪。转目烟波蓬莱外，想见尘生罗袜。算依旧、影单魂孑。断雁鳏鱼无觅处，问卿卿、可识余心热。千万里，共明月。::||
近现代::程滨::魂作咖啡黯淡，心如玉璺丁泠。虚空网际识卿卿。幽花轻隔雾，相看不分明。一霎馨香灵雨，耳边襟上星星。可怜蝶梦未全醒。不为无益事，争遣有涯生！::||
近现代::程滨::老眼看花浑似雾，童心欲扑蜻蜓。微风不动小池萍。莲花真楚楚，荷叶太亭亭。困倚梧桐敷座坐，新蝉故故悲鸣。只身背负夕阳行。人间无好处，直上碧霞城。::||
近现代::程滨::丝雨落春云。洗尽纤尘。软风飘处万花薰。瓣瓣馨香都是我，不是东君。百六去无痕。芳意犹存。乱红堆里觅春魂。却被春魂轻诘取：“你是何人”？::||
近现代::程滨::月冷千山白，风严万木青。天边犹嵌一枚星。恐被无量风月葬平生。往事悠悠淡，前涂渐渐惊。繁华过后遍蓁荆。暮去朝来真个太伶俜。::||
近现代::程滨::夜籁愔愔，纸帐深深。四更寒、特地难禁。星铺河汉，月上衣衾。照半床书、两枝笔、一张琴。花信沈沈，树影森森。病声声、不断呻吟。一生俱废，百感交侵。愿逸余身、息余目、了余心。::||
近现代::程滨::扶病开筵寒欲冱，同云黯尽天陲。围炉细细说相思。诸君从我醉，我似古人痴。总是夜催人散去，如今去也迟迟。华灯初上故乡时。雪花敲碧牖，来听晚唐诗。::||
明代::释函可::本来面目无文字，执卷何须问老僧。爱汝清贫偏好学，寒窗风雪对孤灯。::||
明代::释函可::六祖当年不识丁，金刚一句便回程。而今一卷从头诵，犹自深更爱听经。::||
明代::释函可::塞外逢君见所亲，壁间长挂一壶春。莫嫌混迹尘埃里，相识全归世外人。::||
明代::释函可::世外情多见尔偏，红尘终日自仙仙。家中时有閒茶饭，但见僧来不问钱。::||
明代::释函可::一室萧然佛作邻，长斋惟与老僧亲。祇因世事难开眼，一卷诗书付后人。::||
明代::释函可::子道如君孝独全，逢僧便解杖头钱。从来福报徒千劫，莫遣宫成第四天。::||
明代::释函可::龙藏多年始一开，菩提无种大家栽。应知此会非今日，共向灵山付嘱来。::||
明代::释函可::筑得幽居典却衣，土床茶灶厂荆扉。白云自许时来去，不放红尘一点飞。::||
明代::释函可::到此都成选佛才，嵯峨高阁倚云开。关东处处精蓝布，那得摩腾经卷来。::||
明代::释函可::金鳞不见自徘徊，几向洪波掷钓回。三月海门看汝跃，桃花浪里一声雷。::||
近现代::张尔田::溪堂何处好，杂花手植，背郭俯晴郊。十年云海卧，自断音书，泛宅到渔樵。舟横野彴，渐梦落、江南春潮。兰径深、隔邻疏援，紫蔓上藤梢。无聊。墙东遗世，塞北为家，任旁人一笑。休更惊、羌村烽火，投老安巢。绿阴满地初宜夏，步水曲、山鸟相招。沈醉语，生涯换得枯瓢。::||
近现代::张尔田::著意人前晕翠娥。娇多贪耍不成歌。长裙出水碾新荷。斗帐罢薰添古刺，香轮催发响摩托。月明归路奈君何。::||
近现代::张尔田::枝上红稀绿渐成。閒随流水绕花行。粉墙低处一舟横。早是宿妆匀面了，谁家闻打筑毬声。冶游天气近清明。::||
近现代::张尔田::长河渐落云屏。晓星沈。一枕落花残月酒初醒。情何限。人不见。恨难任。双配合欢罗带湿罗巾。::||
近现代::张尔田::惜花常怕花残。晓妆寒。翠被余香红雨泪阑干。高阁上。凝情望。雁初还。天际晴沙秋色小屏山。::||
近现代::张尔田::照野江烽，连天海气，物华卷地休休。残阳一霎，怎不为人留。几点昏鸦噪晚，荒村外、鬼火星稠。伤高眼，还同王粲，多难强登楼。惊弓如塞雁，林间失侣，落影沙洲。便青山纵好，何处吾丘。夜夜还乡梦里，分飞阻、重到无由。空城上，戍旗红闪，白日淡幽州。::||
近现代::张尔田::繁华催送。人世恍然真一梦。何处笙歌。水殿风来散败荷。饥乌啄肉。回首都亭三日哭。国破城空。残照千山泪点红。::||
近现代::张尔田::遍昆池劫灰，曲江上，几声吞。问著甚来由，龙拿虎掷，如此乾坤。黄昏。但闻鬼哭，掩衡门、胡骑满城尘。未要秋风华发，等閒沧海吾身。沾巾。今古一酸辛。往事恨难论。算更谁怜取，封中蜗土，地上虮臣。蚩尤。五兵枉铸，浪滔滔、直欲尽生民。俯仰空悲去客，兴亡休怨陈人。::||
近现代::张尔田::泪眼黄花，浑怕问、今朝佳节。还记取、西风吹帽，萧萧余发。陇水助人添哽咽，燕山向我无颜色。更惊心、四远雹声焦，千家泣。浮士梦，都休忆。明日事，从何说。叹臣之壮也，而今头白。已自摧残人下寄，那堪憔悴兵间活。把茱萸、插了再三看，南冠客。::||
近现代::张尔田::庾郎词赋供憔悴。犹有哀时泪。故人千里寄梅枝。为报江南春好雁来迟。金门一卧垂垂老。作计消愁抱。明年拟采五湖莼。相送扁舟载雨到西兴。::||
清代::张素秋::风前别泪淹红袖。秋来人比黄花瘦。几日过重阳，离人易断肠。暮云空漾碧。征雁飞鸣急。何处寄相思，长亭柳万丝。::||
宋代::张素::我与君同气，却缘何、生花好笔，不能相似。大抵两间灵秀毓，男子原多女子。何况又、穿经穴史。一卷吟钞窗下读，洵清才、绣虎雕龙丽。心敬服，砚焚矣。自来极盛难为继。昔吾叔、高歌白雪，振声当世。再赴公车悲旅卒，鹊起何期弱弟。想跨灶、泉台心喜。但愿早蒙稽古力，赋清平、直到龙楼里。方慰得，女媭意。::||
宋代::张素::别离谁惯，况正当春暮、凄凄风雨。既酌金尊须痛饮，莫絮伤心软语。柳拂津亭，花飘山店，珍重长安路。妇虽非健，学持今日门户。就是白首慈亲，双双黄日，君漫回头顾。纵为家贫希斗粟，须识折腰非慕。凤诰诚荣，鹿车亦乐，但望归无阻。试听林外，子规啼血方苦。::||
宋代::张素::极目滔滔也，怒浪拍长天。扁舟直破重溟，身世共茫然。腾起龙宫光怪，现出蜃楼变幻，日月浴双丸。回首大江渡，更觉姿奇观。兰闺里，盈盈女，怯惊湍。问谁似我帆底，巨浸纳胸宽。但愿高堂百岁，安稳风波宦海，常此住来便。瀛岛倘能至，还欲访真仙。::||
宋代::张素::池莲已谢，篱菊又残，正念远人天际。塞雁南来，带得一封书至，且先看、两个平安字。欲慰我、离愁万种，谁知翻触愁起。廿载蚕丛寄。总浪负年华，薄名微利。急整归鞭，鬓发料非昔矣。怎而今、不把瓜期记。越看那、红笺细楷，觉心情如醉。::||
宋代::张素::冻云浓，寒雾起。万片鹅毛，堆积空庭里。玉树玲珑摇冷砌。今夜啼乌，怎样枝头寄。画帘垂，朱户闭。独自围炉，遥想人天际。季子貂裘应已敝。叮嘱琼花，莫洒南来骑。::||
宋代::张素::冰轮半吐，彩云层捲。说会双星巧节。倘无灵鹊驾仙桥，怎样渡、银河空阔。庭陈瓜果，楼穿针线。早又更残漏歇。人间天上事相同，总不出、欢娱离别。::||
宋代::张素::病起楼头月影低。天寒风急雁声稀。可怜妾似黄花瘦，不见人从白帝归。千里隔，两心知。料因途远故迟回。素猿切莫山头叫，歧路愁添客子悲。::||
清代::张祥龄::锦帐香衾总虚设，伤心只有天知。千山万水，帆樯鞍马，关河抵死相随。最怜伊，背地里会也些儿。磨折千端，不成还罢，况又分离。银瓶那收覆水，平地难追。恨露水缘分，谁教伊为。一任鸳鸯，卅六历乱，何忍思维。再见面，怕桃花开过繁时。::||
清代::张祥龄::乍解征鞍，又理汉江归棹。不思量、恹恹病倒。今宵欢尽，怕鸡窗催晓。柳丝愁、恨花偏笑。东风转眼开了，酴醾须到。约重来、还须去早。餐风眠露，嘱蛾眉休扫。最伤心、袖边人老。::||
近现代::罗锦堂::为探春光草上来，等闲飞去又飞回。不是薄情栖不稳，只缘花好未曾开。::||
近现代::罗锦堂::行行直上翠薇巅，绿树阴浓碧水寒。来往皆从岩下过，满山插遍青琅玕。::||
近现代::罗锦堂::江南江北好风光，山绕楼台水绕廊。我不归来谁是主，花开可有旧时香。::||
近现代::罗锦堂::生死何时了，凄凉万古情。自甘居牖下，白首弥陀经。::||
近现代::罗锦堂::含香餐白露，带醉眠芳草。时傍莺燕飞，不共秋花老。::||
近现代::罗锦堂::小住蓬莱三十秋，年光老大去难留。赋诗犹有高歌兴，对酒却无少壮游。梦里悲欢惊聚散，人间冷暖泯恩仇。幽怀欲寄何由寄，笑指莲华最上头。::||
近现代::罗锦堂::枫林红透又深秋，衰柳寒蝉一片愁。漠漠疏烟催雁翅，萧萧落叶打人头。云归远岫疑山动，水绕荒村惊地流。万里不辞来醉别，黄花满径笑相留。::||
近现代::罗锦堂::耿耿银河夜未阑，车声催动晓霜寒。悬崖翠竹人千个，绕径苍波水一湾。犬吠深山村尚远，鸦鸣古木月将残。朝阳如火穿林出，无限风光放眼看。::||
近现代::罗锦堂::把盏垂帘到五更，寒灯一点说归程。未能年少学张绪，岂肯穷途哭阮生。槛外青山思故国，窗前落叶送秋声。壮游如梦今何夕，北斗低昂月半明。::||
近现代::罗锦堂::雨洒园林气象新，风光无地不宜人。花香处处通幽径，鸟语时时过别邻。幸有余闲舒倦骨，喜无灰土杂烟尘。昂头一笑扬鞭去，谁识楼台画里身。::||
清代::刘家谋::爱恋曾无出里闾，同行更喜赋同车。手牵何事轻相放，黑齿雕题恐不如。::||
清代::刘家谋::张盖途行礼自持，文公巾帽意犹遗。一开一阖寻常事，不觉民风已暗移。::||
清代::刘家谋::夜合花开香满庭，鸳鸯待阙社犹停。怪来百两盈门日，三五微芒见小星。::||
清代::刘家谋::箕中悬笔倩人扶，潦草依然鬼画符。道是长生真有药，九泉犹未觉迷途。::||
清代::刘家谋::送终争欲饰奇珍，不智谁料启不仁。君看汉朝陵墓古，竟教玉碗落烽尘。::||
清代::刘家谋::山邱零落黯然归，薤上方嗟露易晞。歌哭骤惊声错杂，红裙翠袖映麻衣。::||
清代::刘家谋::搆屋空糜十万钱，化为灰烬亦堪怜。飘流多少加鸰仔，何处栖身觅一廛。::||
清代::刘家谋::争将寸草报春晖，海上啼乌作队飞。慷慨更无人赠麦，翻凭百衲共成衣。::||
清代::刘家谋::有孝男儿来弄铙，有孝女儿来弄猴。升天成佛犹难必，先遣爷娘黑狱投。::||
清代::刘家谋::晨馐夕膳可能谋，罔极恩从死后酬。未必重泉真一饱，筵前争进九猪头。::||
近现代::陈永正::纵横八万里，同此凉月色。上下三千年，何夕是今夕。::||
近现代::陈永正::昨宵相携处，磐石坐良久。今朝觅得之，相依如故友。::||
近现代::陈永正::水出高原时，山河随势改。百感对茫茫，复恐尘生海。::||
近现代::陈永正::此膝不得屈，一屈即刻死。壮哉佟腊斋，一语存野史。::||
近现代::陈永正::借书本一痴，还书痴亦好。生逢清晏时，遗经忍独抱。::||
近现代::陈永正::山行如读书，行行尽佳句。把笔欲追摹，却落无字处。::||
近现代::陈永正::昨日杀国人，今日杀妻子。国人或逃生，妻子难逃死。::||
近现代::陈永正::老鱼独去来，识影早深避。转笑垂丝人，枯坐守残饵。::||
近现代::陈永正::同沾雨露恩，千林作一碧。谁怜秋转深，叶叶异颜色。::||
近现代::陈永正::冻萼脆有声，小蕊静无数。终不效横斜，卓立矜平素。::||
清代::贺双卿::眉半敛。春红已全褪，旧愁还欠。画中瘦影，羞人难闪。新病三分未醒，淡胭脂、空费轻染。凉生夜，月华如洗，素娥无玷。翠袖啼痕堪验。海棠边、曾沾万点。怪近来，寻常梳裹，酸咸都厌。粉汗凝香，蘸碧水、罗帕时揩冰簟。有谁念。原是花神暂贬。::||
清代::贺双卿::人不见，相见是还非。拜月有香空惹袖，惜花无泪可沾衣。山远夕阳低。::||
清代::贺双卿::春不见，寻过野桥西。染梦淡红欺粉蝶，锁愁浓绿骗黄鹂。幽怅莫重提。::||
清代::贺双卿::暖雨无情漏几丝。牧童斜插嫩花枝。小田新麦上场时。汲水种瓜偏怒早，忍烟炊黍又嗔迟。日长酸透软腰支。::||
清代::费墨娟::谁家玉笛兮声呜咽？绕庭明月兮光皎洁。残灯将尽兮半明灭，四壁虫吟兮续复绝。抚景伤怀兮泪成血，旧恨新愁兮总郁结。地下无音兮恨长别，幽冥两隔兮负同穴。欲问兰因兮向谁说？回想冰轮兮有圆缺，万水朝宗兮有直折。千山群立兮有凹凸，四时变易兮有寒热。世界竞争兮有优劣，人事无常兮有愁悦。浮生泡幻兮忽而耄耋，华年易了兮恍如电掣。举此类推兮不胜指摘，皆为气运循环之所致兮，又何必抱长忧而切切？达观宇宙兮物理洞澈，智人远虑兮反不若蚩蚩者之安愚而守拙。自怜浮生几何兮，惟有学圣贤行素之诀。::||
清代::费墨娟::银河耿耿兮玉漏沉，月色横斜兮夜已深。倚阑干兮不寐，听四壁兮虫吟。中夜思君兮停素琴，永怀惆怅兮步花阴。关山远隔兮谁为知音，聊赋短章兮以写余心。盼归来兮谈笑酒盈斟。::||
清代::费墨娟::四面寒风料峭，一庭竹影参差。满地月光如水，吟成香到梅花。::||
清代::费墨娟::一片伤心对落红，可怜春尽雨声中。帘前飘忽常憎燕，檐下盘旋最恼蜂。休怨雨，莫愁风，繁华大抵易成空。无端触目消魂处，飞絮飞花满院东。::||
清代::费墨娟::风淡淡，意恹恹，恼听莺声闹晚檐。长夜思君眠不得，月明却怕卷湘帘。::||
清代::费墨娟::花有泪，日无光，可怜膏沐为谁妆？醒也凄凉，梦也凄凉。月照帘波人不见，空留蛩语咽空房。::||
清代::顾翎::湘花淡损红脂面。兽环双掩蘼芜槛。笺小画秋山，星娥翠袖闲。纤云凝夜紫。烟落迷廊处。桐阁冷抛书。琴窗月上时。::||
清代::顾翎::桐阴淡映清于画。湘花瘦傍秋千架。秋月冷蘼芜。绿窗闻鹧鸪。停歌抛玉局。梦破西陵曲。昨夜雨如丝。离情忆柳枝。::||
清代::顾翎::伤心南浦江郎赋。鹧鸪省识离情苦。春草碧于烟。蓉湖送别天。长亭风景暮。帆指西泠路。今夜雨潇潇。枫江第一桥。::||
清代::顾翎::冰纱贴体凉如水。一庭竹影风敲碎。烟漾月横秋。娇波泪暗流。相思销玉貌。怕与愁人道。小楷界乌阑。银笺墨未干。::||
清代::顾翎::相思初解拈红豆。个侬偏替征人瘦。椒阁静愔愔。春归蝶退翎。绿窗寒意重。花底怜幺凤。帘影曲阑斜。茶烟笼碧纱。::||
清代::顾翎::何处杜鹃声。不耐愁听。珊瑚枕上解朝醒。吹落杨花飞作絮，又近清明。双燕拂帘旌。猩色围屏。辛夷花底闭门深。一缕茶烟人不到，慵炙鸾笙。::||
清代::顾翎::风影约帘波。摇漾纹罗。小红阑底按清歌。摘得一枝梅似豆，笑打鹦哥。燕惜落花多。衔衬香窠。梨云梦醒奈愁何。开尽海棠春又半，频敛双蛾。::||
清代::顾翎::鱼子衫轻无限娇。淡妆和泪湿红绡。起来无力整珠翘。铃阁翠分湘女竹，绣床香影美人蕉。冷风凄雨过花朝。::||
清代::顾翎::闲庭畔，风静约帘波。病骨怯眠愁梦断，秋蛾缘损为花多。弹泪背姮娥。::||
清代::顾翎::阑干畔，拜月试新妆。四壁蛩吟秋影瘦，一灯花落夜更长。往事不堪伤。::||
近现代::沈祖棻::极目行云独倚阑，羞凭双燕问游鞯。灯残怕作长宵泪，香薄难温子夜寒。春梦短，客愁宽。花前何惜暂相看。此情忍付他年忆，更自殷勤理素弦。::||
近现代::沈祖棻::羞借清尊理旧狂，红楼珠箔但相望。十年空忍将枯泪，一夜重回未断肠。欢意少，别怀长。凭阑争惜更思量。西风不管黄花瘦，自向閒庭做晚凉。::||
近现代::沈祖棻::病枕昏灯不自聊，带围宽尽旧时腰。星辰谁解怜今夜，魂梦空教过谢桥。寒恻恻，漏迢迢。心香禁得几回烧？大堤无限青青树，独系相思是柳条。::||
近现代::沈祖棻::离合云踪意转迷，几曾相见胜相思。丝成玉茧蚕空缚，花作泥香燕未知。金井露，碧梧枝。西风翠袖苦禁持。月明不到回廊下，夜夜新寒卷绣帷。::||
近现代::沈祖棻::粉润脂温。甚生绢乍展，呼起湘魂。依稀画兰心事，铅泪留痕。日暮淩波何处？步千驿、罗袜生尘。回头楚天远，解佩江空，鼓瑟云昏。国香流落久，叹东风换世，残梦无春。晚潮凄咽，应悔翠带轻分。更怕瑶簪冻折，误几多、洛浦归人。青青数峰在，剩水流愁，尚护灵根。::||
近现代::沈祖棻::人生不合吴城住，消魂粉尘脂水。柳影画中楼，任春眠慵起。断肠歌舞地。付词客醉红吟翠。一棹横塘，落花双桨，涨波都腻。还记。旧家时，疏帘静，轻漾素兰风细。瓷碗碧螺春，更香浮茉莉。别来飘泊久，总难忘故乡风味。去程远，鼓角年年，叹误人归计。::||
近现代::沈祖棻::莫向西川问杜鹃，繁华争说小长安。涨波脂水自年年。筝笛高楼春酒暖，兵戈远塞铁衣寒。尊前空唱念家山。::||
近现代::沈祖棻::茶迟火缓，一卷偷閒看。侍女嬉游行渐远，知道今朝饭晚。词笺待写离情，宫商细酌新声。帘里苦吟才罢，空怜厨下焦铛。::||
近现代::沈祖棻::鸾刀乍试，脍玉丝难细。一味从容怜小婢，却问高朋来未。座中草草杯盘，丁宁酒盏须宽。归晚不须红烛，山前月子弯弯。::||
近现代::沈祖棻::樵蹊渔舍，行到前村也。认取青帘楼外挂，休问新来酒价。昨朝乍典春衣，今朝日暖风微。拚得醉扶归去，深山卧听莺啼。::||
清代::曹家达::东西清浊界分明，人在芙蓉镜里行。惟有乡情消不得，浪花风里捣衣声。::||
清代::曹家达::旧家宫庙尚崔巍，王气南来黯劫灰。一代衣冠零落尽，几人愧对史公来。::||
清代::曹家达::信国当年下建康，真州无复战争场。独怜回首江南路，故国河山满夕阳。::||
清代::曹家达::何郎东阁旧官衙，孤咏宵阑手自叉。借问扬州新令尹，有无清梦寄梅花。::||
清代::曹家达::阪渚垂杨繫旧情，长条攀折送华旌。潮来剩有春丝绿，绾住行舟不放程。::||
清代::曹家达::旷代雄文郁未销，欧苏当日驻云轺。平山堂上风流尽，扬子江头上下潮。::||
清代::曹家达::杜牧耽花近十年，觉来春梦只如烟。相传廿四桥头路，风月清华不及前。::||
清代::曹家达::雷塘非复旧铅华，多事扁舟滞水涯。芳草若随人去远，祇应青到玉钩斜。::||
清代::曹家达::荒址迷楼问有无，不曾馀烬拾江都。可怜今夜邗沟月，犹照琼花玉蕊枯。::||
清代::曹家达::昨宵灯落梦还家，关路鸡鸣径转差。梦里有诗还记省，野烟和月落梅花。::||
近现代::何永沂::温柔敦厚入诗难，一片孤城万仞山。席暖堆书无吕枕，笺寒积感咒秦关。任凭笔底波涛涌，来淹江头夕照残。最是郁郎抒一慨，秋心浪漫数行间。::||
近现代::何永沂::四季轮回独爱秋，清凉玉宇复何求？浅斟乌龙香书卷，唤起银蟾浸小楼。夜里青灯原有味，雨中红树本无忧。乱忙偷得闲一阵，又向诗园作梦游。::||
近现代::何永沂::金风相慰送冰轮，来照凡间此俗身。任是深山多绿意，也应无计避红尘。半生气短空馀骨，六载宵长苦待春。闻道因才封作九，灯前一笑读书人。::||
近现代::何永沂::凄紧霜风酒渐醒，教人欲梦百花馨。不将身去投其好，只望诗成有性灵。淡淡情怀奔素月，茫茫心事寄飞星。深山居静常思动，击石清泉未稍停。::||
近现代::何永沂::自幸开门可见山，多情相绕有烟鬟。秋高爽气无须买，日暮柴扉岂用关。偶遇晨霜铺路滑，常逢小鸟伴人还。萤窗廿载知何用？付与青峰绿水间。::||
近现代::何永沂::云舒云卷两由之，茅舍平居有所思。待晓幻迷庄蝶影，逢场懒画祖龙眉。百年抱负馀生恋，一点灵犀四海知。最是夜来相伴月，笑人未解唱红词。::||
近现代::何永沂::武江色冷近重阳，回首浮生粉墨场。北国惊看枫叶落，故园轻负菊花香。满城风雨消荣辱，一纬情怀任短长。今日渔翁曾有约，清宵钓月水中央。::||
近现代::何永沂::向晚登原步当车，夕阳西下路横斜。好凭足健寻幽境，但得心安是我家。铁笛一声催皓月，浮云几片蔽中华。秋来只道春将近，待赋新词《蝶恋花》。::||
近现代::何永沂::落叶随风入木棂，客来纵酒说江青。寒蟾清吐容灯暗，社鼠刁横岂国宁。话到文攻心强静，重提破旧舌犹腥。浩茫秋思连天宇，高处谁怜一脊鸰。::||
近现代::何永沂::虫吟瀑唱月明楼，又道“天凉好个秋”。秃笔残笺思赋雅，青苔红树不知愁。蒙头欲避听鸿雁，拍手曾经笑白鸥。只向电波知国事，京都新点紫冠侯。::||
近现代::陈兴武::閒气萦迂自郁陶，九州何处寄神皋。履端非复严三统，易服偏教乱六曹。别著官仪誇普适，尽隳名器笑徒劳。有常至竟论天道，厌听存亡话几遭。::||
近现代::陈兴武::狐死谁今正首丘，百年陵替不胜忧。旧邦安复维新命，貊道偏教据上流。话已普通非汉调，文从白化本洋谋。亡羊每恨多歧路，数典长贻世代羞。::||
近现代::陈兴武::胜事曾传会武林，掌门人在各存心。邀盟自喜千夫诺，来献其誇万国琛。南海风迷安有信，东山月隐不消寻。九州微惜团圞意，未得清光一照临。::||
近现代::陈兴武::玉折兰摧未忍情，可怜萧艾正敷荣。九州既自归嬴后，四野奚为吊屈平。生气风雷安可恃，清词豆蔻算须惊。雕虫至竟将何用，并作寒蛩不住鸣。::||
近现代::陈兴武::内景从来重洞房，仙人底事下牙床。铺将血色新裾带，画就灵符旧箓章。不讶惊鸿曾照影，争传红袖又添香。羹汤作罢思姑舅，食性难知却自尝。::||
近现代::陈兴武::黄流乱注九州堙，太息胡夷尚有君。国自蒙元非复夏，人经五四已无文。正名孰秉诛心法，主义惟兴革命军。既斁彝伦谁锡禹，可怜阴骘久难闻。::||
近现代::陈兴武::演得优伶戏最真，柳眉勾就粉初匀。后台惯作帮腔调，当面能为变脸人。罗刹修成天已异，扶桑倚罢剑犹陈。苍茫莫问升沈意，翻尽梨园曲又新。::||
近现代::陈兴武::九译宾门忆旧畴，驾言嘉客傥来游。地存畿辅二千里，境拓君王三百州。绝徼移风扬雅颂，徐方赞化洽谟猷。分庭孰与歌同调，匪特龙吟黑水陬。::||
近现代::陈兴武::来复惟今待一阳，漫随折水数行觞。官仪此日难知汉，族姓于时莫问黄。长恨麟经穷巨野，终看禹贡改洪荒。门中有主凭谁立，欲挽其亡只系桑。::||
近现代::陈兴武::历览南瞻尽九州，江山在眼掉头休。汉家毋复官仪盛，禹迹空教社鼠留。我辈文章关气运，他年人物数风流。伤今吊古胥无准，但见神鸦立庙头。::||
近现代::卢青山::蓝桥妄梦已应收，廿七何期未转头。对面愈同千里远，临花越觉一身秋。无方数日仍兼夜，有语从心只到喉。淡淡寒笺书冷墨，灯中自读自消愁。::||
近现代::卢青山::肖子家乡闻已久，常时屡约践仍难。沙中水染衫全翠，雪后花生岭可攀。短短浮生风驶尽，遥遥少日梦携还。和子梦中留一霎，胜吾尘海转千年。::||
近现代::卢青山::时往时来我已疲，江山终古只葳蕤。花中短笛吹梅落，醉里长歌捲梦飞。三生算计迷堪悟，十载少年忆可悲。问子馀年能有几？竹竿蚓饵命吾归。::||
近现代::卢青山::地藏王不入吾入，十八层深未算多。何地狱非青面占，奈钟馗此黑头何。先生只耐烟三袋，小子快烧水一锅。洗出本来眉目否，镜前抟首细瞧科。::||
近现代::卢青山::馀阳已没馀温在，短袖黄衫短裤轻。小侄牵衣求冷饮，大人摇扇拂微尘。可能蜗角三廛地？自谓羲皇上世人。渺尔中衢痴首立，车声一瞬已回神。::||
近现代::卢青山::人间有底事堪谋，廿六华年一盏收。醉到湍心空似海，梦归孤影冷如秋。残荷瑟瑟飘窗过，细雨涔涔择地流。只有山光尚青翠，为余一晌润枯眸。::||
近现代::卢青山::为我殷勤喷彩虹，奇哉小管竟藏龙。红黄蓝色三元老，真善美中两幼童。有此长桥通宇宙，无如暮日到龙钟。人间谁有并州剪？剪取楼南一角空。::||
近现代::卢青山::又从曲径穿枝隙，碧玉瓜中得暂闲。四十斤椎垂铁树，五千仞岳挂苍藤。他家菜圃绿如许，自己心田芜可怜。欲为长锄典书笔，河中小桶舀青天。::||
近现代::卢青山::稚儿病父共扶将，至味人间在故乡。肉末清烹茅草菌，椿尖略点鲫鱼汤。消磨二月仍三月，钓尽山光与水光。廿载真如呼吸耳，孤坟柏老子须长。::||
近现代::卢青山::清明初尽黄梅继，偶露阳光若笑佳。箨粉随风香一季，茅菇得雨炙千家。屡催凉簟蝉声殷，渐夺清衾月态佳。早识流连易消气，掣鲸此手忽宜瓜。::||
清代::常纪::见说古战场，乃在松山道。我行一过之，故垒生秋草。时清大野闲，鸟语入晴昊。茅屋带疏林，烟火杂昏晓。阡陌相钩连，耕凿尽地宝。欲问往时事，居人无故老。乐哉长子孙，世业永相保。::||
清代::常纪::驱车锦水湄，水净碧无波。我闻贺夫子，游钓此岩阿。斯人虽云逝，流风被已多。锦水深且广，闾山高峨峨。邈矣先生风，千秋共不磨。::||
清代::常纪::群峭郁巑岏，雄哉维北镇。山灵自古昔，肇封维虞舜。崇秩等上公，庇民降百顺。峰势秀而拔，岚光娟且润。望望烟霭深，行行翠光近。隈转白云多，树古寒风振。缅怀贺先生，曾此遗高韵。风流尚未歇，停车一借问。::||
清代::常纪::渡头争渡喧，行行近辽水。辽水扬层波，巨流此其是。白沙莽无垠，寒冰结方始。欲渡尚徘徊，停车招舟子。::||
清代::常纪::夕行落照圆，晓行晨星多。霜华积野草，秋水增寒波。驾言度石桥，石桥何峨峨。愧非马相如，今日复来过。::||
清代::常纪::朔气肃寒威，霜重秋风老。驾言向长安，亲朋群祖道。斗酒慰远行，怅惘离亭草。丈夫志四方，致身苦不早。儿女别离情，那能郁怀抱。挥手登车去，云山方浩浩。回首望乡树，咫尺阻欢笑。从兹天一方，愿言各相保。::||
清代::常纪::烟霭山城欲敛红，残霞金碧幻奇峰。谁将小李将军画，遥挂斜阳返照中。::||
清代::常纪::平芜漠漠雨初收，漫捲珠帘懒上钩。频簇青蛾窥远陌，柳阴蓦见紫骅骝。::||
清代::常纪::潇潇风雨古银冈，三月莺花特地狂。遥忆故园吟赏处，春光应富挹山房。::||
清代::常纪::倚窗凝望蔚蓝天，云影平衔带树烟。几日雨青榆荚地，婆娑无限沈郎钱。::||
清代::陈步墀::谁返神仙宅。听訇然、擘开列嶂，正欢迎客。四百卅峰云乱下，虎瑟鸾车于役。更为子、征尘拭拂。玉女冈头猜好梦，又飞来、蝴蝶麻姑侧。行乐事，此时及。十年我失江湖策。走天涯、批风抹月，未安泉石。漫说梅花同结社，依旧江南渭北。阑不住、披图情急。珍重故人深浅去，告山灵、一角留余席。随杖履，数晨夕。::||
清代::陈步墀::临行泪湿花如雾。相思恰好人归去。依旧步春阶。歌沈红绣鞋。夜寒缘不见。愁对灯丝颤。影事语来难。余情空自怜。::||
清代::陈步墀::十年梦觉襟痕酒。晓风残月章台柳。不说此时情。谁知薄倖名。繁华容易了。色色空空妙。莫怪写词人。我闻如是真。::||
清代::陈步墀::罗襦斜系丁香结。锦鞋绣满绑儿蝶。红脸醉微微。风情别后思。花容曾共拍。姊妹贻春色。相认雪鸿缘。生生世世天。::||
清代::陈步墀::菱花簇照盘龙髻。朝来无限钿窗媚。一笑语仙郎。钗添金凤凰。为郎閒理发。背影浓香亵。不分鬓如银。双夸镜里春。::||
清代::陈步墀::楼上阑干楼外道。春魂常被风吹倒。何处最关情。娥眉淡扫成。夜明同弄月。微露金条脱。垂手五更寒。怜他衫子单。::||
清代::陈步墀::金铃犹护红栏角。尊前太惜花匆落。鸳梦总生凉。温柔谁住乡。风鬟连雾鬓。那有传香粉。小玉本无愁。伴侬楼上头。::||
清代::陈步墀::棠梨花谢伤春老。朝来暮去阿姨恼。静掩对屏山。吞声非等閒。留香无别计。燕去红丝系。遮莫泊浔阳。秋风月满江。::||
清代::陈步墀::东风做弄春回样。相逢依旧夭桃向。见面也依依。谁知兰梦时。羞人银烛下。絮絮烦阿姐。含泪倚雕栏。妨他花易残。::||
清代::陈步墀::梧桐落尽江枫晚。心情爱寄新来雁。婉转诉相思。语郎郎自披。飞蓬怜到首。自伯之东久。芳草忆王孙。春归人可圆。::||
近现代::李凌云::端阳时节雨潇潇，垒块撑肠乏酒浇。村落家家有粽吃，泥炉暗暗没柴烧。床头戴笠坐承漏，门外奔洪溢满沟。四野蒙蒙何处去？吟诗抵饿也英豪。::||
近现代::李凌云::临江削壁碧丛巅，古刹崔巍峻殿连。沏盏琉璃光一点，微尘世界照三千。悬崖坠响梵钟朗，飞阁凝辉皓魄鲜。疑是长星频闪烁，晶荧万里耀江天。::||
近现代::李凌云::春色一湖处处幽，花容柳态更风流。网收绣镜摇螺黛，鳞跃佳人闪玉眸。歌起林塘声细细，杯倾钓榭思悠悠。游人共指湖心美，笑弄金波漾桂舟。::||
近现代::李凌云::一面风帆四面风，鳄鱼于此曾潜踪。荻花吹乱秋江白，霞影沉酣夕照红。洪浪无情淘岁月，金堤有树立英雄。云山北望万千叠，雁字云笺写更工。::||
近现代::李凌云::拔地干霄宝塔奇，玲珑光怪矗江湄。龙吟岸足秋深夜，影卧溪心日出时。隐隐钟声摇欸乃，娟娟山月挂罘罳。飘然更上层巅望，万顷星流接顶飞。::||
近现代::李凌云::风景老鸦洲上望，溪光雨后换新装。三山凹凸排笔架，二水萦回绕凤凰。霞映金波艳秀榻，帘开玉镜焕雕梁。掠江百舸争流驶，霁色江山虹彩长。::||
近现代::李凌云::挺秀金巅千载荣，轮囷劲节薄青冥。风涛逐浪山根落，翠色连波江槛横。宿雨殷雷蛟欲起，晴空蔽日盖高擎。大材独有冲天干，盘踞高峰万古名。::||
近现代::李凌云::八月潮州美政成，手栽橡木托山灵。苔碑细剔认勋绩，笔架高标重姓名。素月穿云江色霁，清风吹浪海潮生。昌黎此日还祠庙，赖有当年棠荫青。::||
近现代::李凌云::淼淼奔澜势莫当，建瓴倾泻望泱泱。汀洲雾重山颜隐，岸舳风高龙雀翔。梭链横江沉水底，铁牛昴首送云航。浮光姽婳宜春霁，闪烁楼台映晓阳。::||
近现代::李济深::功业嵯峨，扫千年帝制，缔造共和。远见倡联共，先觉定师俄。公天下，永不磨，历几许蹉跎。纵赍志，身前宏愿，今胜多多。光辉节日才过，值诞辰九二，纪念当歌。和平阵营壮，慑伏战争魔。谋统一，化干戈，爱国信无它。冀相趁，东风优势，完整山河。::||
近现代::罗锦堂::为探春光草上来，等闲飞去又飞回。不是薄情栖不稳，只缘花好未曾开。::||
近现代::罗锦堂::行行直上翠薇巅，绿树阴浓碧水寒。来往皆从岩下过，满山插遍青琅玕。::||
近现代::罗锦堂::江南江北好风光，山绕楼台水绕廊。我不归来谁是主，花开可有旧时香。::||
近现代::罗锦堂::生死何时了，凄凉万古情。自甘居牖下，白首弥陀经。::||
近现代::罗锦堂::含香餐白露，带醉眠芳草。时傍莺燕飞，不共秋花老。::||
近现代::罗锦堂::小住蓬莱三十秋，年光老大去难留。赋诗犹有高歌兴，对酒却无少壮游。梦里悲欢惊聚散，人间冷暖泯恩仇。幽怀欲寄何由寄，笑指莲华最上头。::||
近现代::罗锦堂::枫林红透又深秋，衰柳寒蝉一片愁。漠漠疏烟催雁翅，萧萧落叶打人头。云归远岫疑山动，水绕荒村惊地流。万里不辞来醉别，黄花满径笑相留。::||
近现代::罗锦堂::耿耿银河夜未阑，车声催动晓霜寒。悬崖翠竹人千个，绕径苍波水一湾。犬吠深山村尚远，鸦鸣古木月将残。朝阳如火穿林出，无限风光放眼看。::||
近现代::罗锦堂::把盏垂帘到五更，寒灯一点说归程。未能年少学张绪，岂肯穷途哭阮生。槛外青山思故国，窗前落叶送秋声。壮游如梦今何夕，北斗低昂月半明。::||
近现代::罗锦堂::雨洒园林气象新，风光无地不宜人。花香处处通幽径，鸟语时时过别邻。幸有余闲舒倦骨，喜无灰土杂烟尘。昂头一笑扬鞭去，谁识楼台画里身。::||
近现代::曹允文::此身未老病侵寻，瘦似寒梅弱不禁。何事惊心眠不稳，恼人墙外有秋砧。::||
近现代::曹允文::又是新凉透薄罗，鸣蜩嘒嘒上庭柯。晚来一阵风兼雨，更觉空阶落叶多。::||
近现代::曹允文::自笑频年赁庑居，生涯无计狎樵渔。误人最是书千卷，三径荒芜两鬓疏。::||
近现代::曹允文::浪迹频年世味谙，析津城外柳毵毵。何堪远撇妻儿女，归滞沪滨倚长男。::||
近现代::曹允文::茫茫身世不胜嗟，浪说才华富五车。博得头衔号文丐，吹箫两度走京华。::||
近现代::曹允文::望断乡关八月天，松楸摇落草芊绵。穷途枯尽思亲泪，未奠椒浆已十年。::||
近现代::曹允文::仙源何处觅灵槎，地僻偏教窟蠍蛇。莫道故乡风物好，可怜归去已无家。::||
近现代::曹允文::春心千里荡摇时，感慨频吟子厚诗。莫笑轻狂无著处，萍踪合许遍天涯。::||
近现代::曹允文::暂逐东风扑画楼，飘零又过大江头。闺中少妇嗟离别，为尔应添百结愁。::||
近现代::曹允文::洁身别具霜雪姿，一脱长条任所之。岂是渊明篱下菊，自开自谢不离枝。::||
清代::钱念生::种出空山。更铅华洗尽，别破花关。灵根近移深院，称此悠闲。况又芳馨竟体，供瓷斗、格外清妍。孤高问谁似，野菊疏梅，伯仲之间。护兰情脉脉，问灵韵去后，几度凄然。从今得意，合教相对忘言。未许蓬蒿甘老，伴佳人、暗与流连。盈盈小窗畔，瘦影如侬，越地相怜。::||
清代::钱念生::出手枝高，恁般细蕾寒成簇。暗香生玉。牢把葳蕤束。最早春光，又恐春光促。低低嘱。慢些开足。不许风丝触。::||
清代::钱念生::彻骨五更风。吹聚霜浓。寒帷更觉冷重重。瘦竹声声敲不住，涛涌虬松。淡日忽朦胧。烟雾轻笼。封姨暗暗弄神通。想是欲传梅信息，特地寻侬。::||
清代::钱念生::一样清辉，许多寒气。玻璃澄澈冰轮里。近人流欲湿侬衣，万分爱惜眠还未。光动帘珠，影横窗绮。空阶泼冷浑如水。果然暗地约姮娥，夜寒偏耐雕阑倚。::||
清代::钱念生::昨夜长空烟雾里。凛冽西风，暗地生寒峭。冒冷推窗才始晓。千山一抹青春老。日乍红时阴变了。料也情多，怕损飞花貌。便算侬家祥瑞早。阶前玉树天然好。::||
清代::钱念生::闲愁如许。心小难藏贮。幻出丝丝飞欲去。又被眉峰锁住。亭亭独立阶西。此心试问谁知。只有怀中明镜，照伊一点情痴。::||
清代::钱念生::风急寒吹早，灯昏绣懒挑。飕飕飒飒打芭蕉。暗把梦魂惊散。小窗寮。气逼秋衾冷，声和落叶飘。凄凉无限此清宵。便没些儿离绪，也魂销。::||
清代::钱念生::风风雨雨。暗地相催，春光到此将别。欲待款留，无计反增凄切。东君怎不体谅，促春回、把人抛撇。更望里，尽销魂、只见落红堆积。每到春归时候。便引起、愁肠细丝如织。杜宇声声，不管旧时相识。枝头报春去也，恁忘情、了无怜惜。怎似我，倦伤春、还恋此日。::||
清代::钱念生::风雨连绵不断。残韵馀香零乱。著意留春，难将春绾，转眼红妆换。寂寂小庭飞片片。花梦可怜谁管。最算是多情，怜香蛱蝶，犹是寻花伴。::||
清代::钱念生::春一线。几点梅花新绽。残雪初融莺未啭。青归杨柳眼。几缕轻风剪剪。怕煞寒生庭院。依旧小楼帘半捲。待他双燕转。::||
近现代::刘冰研::谁教虏骑度阴山，戌将生还入汉关。绝域琵琶南渡后，旧京锁钥北门间。三秋雁碛胡尘黯，万里龙沙战血殷。回首可怜孤塞外，悲风日夜吊完颜。::||
近现代::刘冰研::井蛙盘踞蜀江山，一夜兵戈满剑关。蛮触混争蜗角上，英雄生死马蹄间。夜郎城畔春潮急，巴子坟边战血殷。漫笑西川降表在，断头能有几严颜。::||
近现代::刘冰研::笛声吹断秣陵秋，重访秦淮水上楼。岁月何曾留马齿，风尘早已污貂裘。灯边红袖三生梦，槛外青山六代愁。国自兴亡谁管得，海棠花下按扬州。::||
近现代::刘冰研::离宫谁唱雨霖铃，萧瑟芜城灌莽腥。蒋尉莺花付啼鸟，秦淮灯火化流萤。二分明月千家哭，一发残山六代青。回首铜驼秋草里，垂杨终古不堪听。::||
近现代::刘光阁::我生不读书，或能贵与富。我生好读书，名艰利不就。披吟五十年，泥中看斗兽。中夜问青灯，光寒影消瘦。细嚼六经腴，沈酣补馀寿。::||
近现代::刘光阁::豪士每伤时，哲人常隐伏。我持一卷书，暂寄山林读。不为周顗悲，不事袁安哭。悠悠耐岁寒，聊待天心复。::||
近现代::刘光阁::出郭一登高，长空望无际。秋光极远天，四塞连云势。落日映湖澄，馀霞散纹丽。万木生天表，环山野烟继。夕照射迥峰，林峦尚晴霁。牛羊下荒村，入栅篱藩闭。阴壑多虚空，夜风转清厉。灯火远村明，苍苍竹林蔽。古寺闻钟声，梵音何摇曳。夜久山月高，清光盈人袂。::||
近现代::刘光阁::披蓑夜宿西岩表，笠影摇波惊宿鸟。萧疏远火点江村，绕岸潭烟迷未了。瞢醒明朝天霁熙，云峰树挂山月小。::||
近现代::刘光阁::白萍红蓼楚江天，水净寒沙住客船。三十六滩秋未满，渔灯撩乱夕阳烟。::||
近现代::刘光阁::大江日夜慨东流，天地茫茫不计秋。风景无殊关内象，胡尘半掩驿边楼。山河万里供骚首，棋局残盘换马头。鲈脍此番乡味好，枫林红叶送扁舟。::||
魏晋::高燮::我后坡公九日生。少公八百四三龄。望公万一可曾能。气候当年占儋耳，风云此日起悲声。更教望古不胜情。::||
魏晋::高燮::一饮无名偕寿苏。须眉宛在尚能呼。神传古铁自如如。诗好每参仙佛旨，居闲常羡素蛮扶。奚童旁立笑承趋。::||
魏晋::高燮::历劫重来梦里天。名是苏仙。姓是飞仙。凄迷鸾影写华笺。愁亦无边。恨亦无边。廿七年中几变迁。风也堪怜。月也堪怜。当时游迹渺如烟。山更凄然。人更凄然。::||
魏晋::高燮::楼。家住南河河上头。河头月，都向望中收。::||
魏晋::高燮::清。一树松风静有声。高楼夜，人与月同明。::||
魏晋::高燮::孙登长啸，据绿杨荫里，闲参消息。谁令烽烟来遍地，胡马驰驱南北。兵盗豺狼，人民蝼蚁，有土皆焦黑。最惊心处，绛云灰烬纹织。故里卅万缥缃，同罹豪杰，我亦何堪忆。握手沧桑余涕泪，难免猖狂如逼。痛抚残编，聊搜长物，零落都无色。相逢一笑，当时空悔贪得。::||
魏晋::高燮::何处惊鸿一桁生。似防罗袜惹微尘。漫评肥瘦驻秾春。临去秋波看欲语，攘来皓腕钏鸣轻。个侬底是我侬人。::||
魏晋::高燮::一袅腰支似怯生。闲庭草地不沾尘。玉衡系住几多春。仿佛秋千场上见，平分莺燕掌中轻。这般时候那般人。::||
魏晋::高燮::青庐何处。西子河边住。深浅眉痕知几许。要向湖中鸳侣。春风双桨湖波。明明尔我相呼。一对玉人同照，商量赠个明湖。::||
魏晋::高燮::策杖上高峰。浩荡吾胸。万方秋气四山同。纵览无分南北，海阔天空。路转遇长松。兀立当风。奇枝岁久欲成龙。巨臂横伸吁可怕，盘马弯弓。::||
近现代::伯昏子::人心幽秘汝能知，危难之中汝辅持。容吾悔过听吾讼，人讼汝皆聆受之。::||
近现代::伯昏子::一袭鬾衣眠冷函，醒向红尘尝苦甘。尔命犹疑常不解，何无滴酒出倾坛。::||
近现代::伯昏子::常鼓绛唇询酒甔，星移日转若何参。汝提我耳呢喃告，无力回天但醉酣。::||
近现代::伯昏子::宓妃留枕久消磨，翩若惊鸿一日过。罗袜生尘流盼语，但抛玉佩向微波。::||
近现代::伯昏子::更与群僧醉玉壶，喜狂今日陟仙都。独来净寺忘形坐，但问吾非汝主乎。::||
近现代::伯昏子::泡影人生竟乃何，但言此譬證娑婆。汤汤风自虞渊出，复入虞渊浩浩过。::||
近现代::伯昏子::世事如棋一局中，翻云覆雨任天公。几回枰上腾挪罢，终入阴冥韫椟中。::||
近现代::伯昏子::吟祈初别黯魂伤，来觅垆边日月光。每遇玉壶长颈召，便思引颈注琼浆。::||
近现代::伯昏子::节操珍珠未及穿，心田恶莠扫犹残。天恩浩荡何曾惑，独一真神岂错看。::||
近现代::伯昏子::默默旻天祝岂灵，万千祈颂付空冥。美人丛里但沉醉，逝者匆匆谁一停。::||
近现代::陈振家::谁纵痴情一小蜂，养于如锦百花丛。娇红嫩紫甜迷甚，嚼玉餐香含哺通。乃父成龙祈子切，哥儿得水若鱼同。温柔乡里怎成器，事理无情衍始终。::||
近现代::陈振家::欲步君诗殊觉难，书功文采欠多般。凭偷程式三招斧，空仰骚坛千级磐。襟抱从无传世想，吟哦祗作养心看。会将奖语为鞭策，未敢奢期笔有澜。::||
近现代::陈振家::欲辨之无只瞬功，不求七岁便神童。安排欢乐为生活，打点观游作启蒙。戏水激流哪吒胆，擒尨揪耳武松风。俺才八月君休笑，暂把微吟贷我公。::||
近现代::陈振家::北去凤城无数峰，驱车百里闯茏葱。高岑秀削千岩峙，危石争腾一涧雄。冲破山根连玉宇，掏空崖壁泻银虹。兴来烹茗就寒碧，甘露和诗落客盅。::||
近现代::陈振家::湖光闪烁碧波清，六十五番看月明。天上依然莹璧灿，人间已换海桑情。空承练洁多垂顾，自认疏庸少有成。唯剩襟怀堪托慰，常将皓魄许平生。::||
近现代::陈振家::开放多年别困贫，不忘丰裕福乡人。捐资拓地营芳苑，筑榭栽花缀绿茵。可使族亲添乐趣，更供耆硕养心身。恭闻竣事动吟兴，喜看乔林岁月新。::||
近现代::陈振家::春光已负夏初登，特向溪山深处行。七八朵花临水笑，两三块石卧沙清。禽声穿树听官快，林气醉人游足轻。野老榕阴烹翠茗，相招闲坐话农情。::||
近现代::陈振家::拜会芳兰应不迟，春风未识已心仪。医经融易叹新进，编著连章见美辞。脉理深钦君有就，岐黄堪惜我无知。竟将慧果相持赠，小事一宗为释诗。::||
近现代::陈振家::韩江脉脉向南流，才别冬春又夏秋。文革终成新古董，知青白了少年头。免除斗地战天苦，换得衰骸老病忧。时代无情谁眷念，信如一壁破泥瓯。::||
近现代::陈振家::人前从未见真形，含吐悠悠每自矜。触岫逢坚长曲变，乘风得势累掀腾。遮天埋月任蒙弄，播漶作霖随爱憎。细看实为虚妄辈，翻来复去甚栖凭。::||
近现代::刘鹏年::偶落吟鞭偶驻车。红榴西畔是儿家。零欢断梦一些些。任说君恩深到骨，争知侬影瘦于花。频年芳草满天涯。::||
近现代::刘鹏年::小小朱楼曲曲桥。横塘烟雨夜潇潇。倩魂端向此时销。一水红添鲛泪涨，万山青送马蹄骄。闷寻鹦鹉话无聊。::||
近现代::刘鹏年::一寸相思一寸灰。珍珠帘卷燕双飞。春风闲煞好楼台。减到腰围还病酒，最难红粉解怜才。玉珰缄札几时来。::||
近现代::刘鹏年::信有三生未了缘。自将红泪报缠绵。指尖弹冷七条弦。别酒乍醒杨柳岸，春魂犹殢海棠烟。一般憔悴可人怜。::||
近现代::刘鹏年::便得重逢路恐迷。无情有恨独怜伊。天涯回首一沾衣。谁遣惊鸿空照影，似闻飞絮已成泥。夕阳红到粉墙西。::||
近现代::刘鹏年::夕阳瘦却垂杨影。閒花片片粘幽径。无语下罗帏。空庭燕子飞。相思原两字。消尽千行泪。敢异别时心。君恩海样深。::||
近现代::刘鹏年::嫣红姹紫江南路。黄昏一阵帘纤雨。新月上雕梁。兰闺卸晚妆。香衾曾共拥。私比桐花凤。清梦欲成时。空山叫子规。::||
近现代::刘鹏年::宵深暗怯罗衣薄。帘钩响处灯花落。客路渺三千。花枝笑独眠。一春鱼雁断。无意拈刀剪。奇福羡鸳鸯。飞飞总是双。::||
近现代::刘鹏年::轻寒恻恻愁如絮。撩人双燕呢喃语。又是断肠时。落花辞故枝。玉壶春酿暖。薄醉抛书卷。望眼几曾閒。千山更万山。::||
近现代::刘鹏年::衣松带松。灯红泪红。吹将檐马丁东。是西风北风。银蟾半弓。芦帘一重。浑忘时序匆匆。在愁中病中。::||
清代::安日润::醉步蓬蒿径，新诗取次成。书镫隔帘影，茶鼎沸炉声。骤雨随风过，残云逆月行。蛩吟倍高兴，相和到天明。::||
清代::安广誉::贫来生计了无关，愿托空林尽日闲。种秫灌溪聊自适，摊书时对北窗山。::||
清代::安广誉::雨歇山斋月更清，殷勤鸡黍弟兄情。十年不伴松云卧，三径唯怜碧藓生。::||
清代::安广誉::青山如黛气横秋，匹练吴江望里收。何似秦楼听凤吹，一帘花月上银钩。::||
清代::安广生::早秋风日好，挟伴共寻幽。岁月抛尘外，烟云挂杖头。闲情狎鱼鸟，残照淡林邱。坐卧不知晚，归欤还复留。::||
清代::安广生::山川正萧瑟，送别倍魂销。客去云横路，诗留雪满瓢。天空高独鸟，岭直下双樵。远戌一声角，梅花夜寂寥。::||
清代::多隆阿::不盗虚声不竞长，万民歌颂是真祥。曾闻仇鸾化枭獍，定有秦彭致凤凰。绩著千秋讴子姓，花飞一县艳公堂。中河虎渡蝗虫避，岂让前人独擅芳。::||
清代::多隆阿::旭日流晖处处同，才知暖律入辽东。疏杨细柳全含绿，文杏夭桃尚未红。已见阳光猜野马，还将雨意卜飞虫。栽培倾覆因材笃，谁体天心补化工。::||
清代::多隆阿::丽紫殷红照水涯，閒云作色晚成霞。峰头翠盖乔松叶，涧侧黄团野菊花。浅渚似邀寻宿雁，深林欲待未归鸦。年丰定少催租吏，寂寂柴门静不挝。::||
清代::多隆阿::世道幻于鬼，人情薄如纸。有人初娶妻，恩爱真无比。观伊燕昵私，若与同生死。岁月曾几何，波澜从中起。弃捐旧缟綦，眷恋新桃李。桃李非正颜，延誉不知耻。旧人如寇雠，新人足欢喜。结发糟糠妻，绝之已如此。::||
清代::张晋::身隐文焉用，苍茫何处寻。荒田聊志过，古木已成林。邑尚表君姓，母能知子心。专祠崇介节，食报到如今。::||
清代::张晋::一代无双士，荒祠落木空。死犹剩抔土，生已陷重瞳。遗恨留钟室，悲歌有《大风》。斜阳闪旌旆，飒爽认英雄。::||
清代::张晋::久客愁车马，幽楼慕薜萝。名心因懒退，诗意入秋多。远岫淡如扫，清溪寒不波。何人慰岑寂，斜日牧儿歌。::||
清代::张晋::小艇横沙嘴，清溪泻石涡。月斜人影细，风定鬼灯多。问渡呼舟子，中流发棹歌。向来尘扑面，幽兴较如何？::||
清代::张晋::我家太行里，久别太行山。山色依然好，我行殊未闲。白云低欲暮，飞鸟倦知还。不必移文诮，看山已汗颜。::||
清代::张晋::突兀依城起，陂陀路几盘。名山留《禹贡》，胜地让黄冠。松磴不藏日，云房好炼丹。所嗟行役苦，前路正漫漫。::||
清代::张晋::狐媚终何益，奸雄一旦休。铜台无片瓦，漳水自东流。横槊心犹壮，分香事可羞。西陵松柏树，极目易含愁。::||
清代::张晋::若不驱车出，那知春已深。莺花如恋客，杨柳欲成阴。土润前宵雨，风开远树林。铜台俯漳水，遗迹为重寻。::||
清代::张晋::客里仍家累，飘零滞此州。我心原磊落，高枕毕春秋。烛尽宽儿课，杯干向妇谋。不知班定远，何事恋封侯。::||
清代::张晋::空庭生暝色，负手出柴关。新月似娇女，荒城疑暮山。野塘寒苇折，高树乱鸦还。极目愁萧瑟，尘劳且未闲。::||
近现代::余菊庵::地僻千山静，春晴荔著花。风传闻犬吠，林外几人家。::||
近现代::余菊庵::屋角听虫语，庭前待月升。更深人静后，默默动离情。::||
近现代::余菊庵::东坡曾有言，不可居无竹。闲挥两三竿，聊慰食无肉。::||
近现代::余菊庵::本性由来冷，冰姿迥出尘。眼前多俗物，知己是诗人。::||
近现代::余菊庵::秋声初在树，野旷净无埃。寂寂空亭子，幽人期未来。::||
近现代::余菊庵::清夏江乡好，荷香处处幽。愿君添小艇，著我溯中流。::||
近现代::余菊庵::舟停人语杂，知泊九江堤。细雨空濛里，庐山不许窥。::||
近现代::余菊庵::昔有莫愁女，因之名此湖。不知愁底事，可有见怜无。::||
近现代::余菊庵::西湖从此别，恋恋在今宵。湖月解人意，相随过断桥。::||
近现代::余菊庵::登上飞来峰，巉岩有奇趣。此峰能再飞，愿随峰飞去。::||
明代::谢元汴::不意儿书至，欢闻老母安。既云公税急，矧又仆程难。申以龙沙札，正当菖涧寒。迟予深柳下，尊酒共盘桓。::||
明代::谢元汴::疏踪恒在水，弥望空濛间。细雨白波上，孤舟碧树湾。渔汀迷乱苇，岛寺没烟鬟。岂亦乘桴者，风霜老面颜。::||
明代::谢元汴::春柔草木善，吾意眷松寒。值此芳菲日，空歌道路难。悠哉黄面士，烟雪历川峦。寄食青龙宅，乐天得所安。::||
明代::谢元汴::破屋巉岩侧，卜居邻老农。到门惟绿水，近岭多苍松。步武寒溪鹭，书声夜壑龙。兹来采白石，仆影微躬从。::||
明代::谢元汴::今夕家园宴，慈亲杖履轻。弟兄别后梦，儿女岁时情。念我高楼上，辛勤白发生。小亭方筑就，编竹待而成。::||
明代::谢元汴::十载荒山卧，兹留亦偶然。交希无杂客，味冷不知年。白饮茗千矗，冰羞疏一笾。寒风吹土壁，暝色莓苔延。::||
明代::谢元汴::老至物情淡，明朝又早春。岁行已若此，往事何酸辛。寒铎闻前巷，孤舂隔数邻。焚香冥默坐，静忆百年身。::||
明代::谢元汴::风雨闭门坐，连床寒色深。乡心红树隔，客意绿蕉侵。薄暮牛羊下，微晴鸟雀吟。一如山止聚，亭角眺苍林。::||
明代::谢元汴::于世求元柳，孰为踵者与。窊樽石在否，钴鉧潭何□。异水奇山域，真儒古帝居。鸣琴若有暇，一探酉阳书。::||
明代::谢元汴::作令文章窟，吾其旌子行。潇湘水可渡，单莒政能成。去矣蚕忙际，怀哉求友声。劳君勤抚字，莫漫说阳城。::||
清代::董元恺::司马家声旧谪仙。才藻翩翩。广寒宫里飘金粟，向小山新撤金莲。无声清露冷，香满晴天。独招隐士共婵娟。绮席琼筵。绿映雕盘黄映酒，殷勤刻烛抽笺。自惭偃蹇客，烂醉花砖。::||
清代::董元恺::江海一微尘，长安棋局。莫向槐安论荣辱。轻肥跃马，四十三年何速。黑甜馀半枕、黄粱熟。安步当车，晚食当肉。五柳七松并孤竹。楞伽堆案，任彼辕驹局促。萧然束缚去、荒山足。::||
清代::董元恺::波纹漾漾，春阴楚楚。看青青、青垂树树。暖暖寒寒，酝酿出、花花絮絮。又难禁、风风雨雨。棱棱腰瘦，纤纤眉妩，恨依依、飘飘如许。点点飞飞，肠断绝、丝丝缕缕。却无端、朝朝暮暮。::||
清代::董元恺::落尽樱桃，万点花飞一片。绣窗闲、初停针线。无情蜂蝶，争趁芳尘软。下香阶，欲扶还倦。游丝飞絮，好任东风吹转。恨垂杨、空庭又晚。遥山暮雨，泪染春江面。倚妆楼，罗帷频捲。::||
清代::董元恺::万顷琉璃，著我扁舟一叶。溯流光、高歌击楫。恍疑天上乘槎入。破浪凭虚，稳泛鱼龙宅。望苕霅烟迷，洞庭云黑。任滔滔、五湖南北。听榜人遥起渔歌指，风波处处，总付霜天笛。::||
清代::董元恺::水抱孤村。篱掩闲门。似柴桑隔断红尘。岚光澹淡，草色缤纷。恰花为友，石为丈，竹为君。乌程酿酒，紫笋翻春，觉翛然鱼鸟相亲。更邀野老，共与评论。但一炉烟，一钩月，一帘云。::||
清代::董元恺::青霭濛濛。碧浪溶溶。小桥环影漾晴空。数间茅屋，一带层峰。更几竿竹，几枝柳，几株松。左呼欢伯，右抚孤桐。吟成残句付奚童。闲时泛棹，醉后支筇。有杏花烟，桃花雨，楝花风。::||
清代::董元恺::滔滔江涌，猎猎风狂。暗吹疏雨打蓬窗。盈盈一水，洒不住、泪千行。看咫尺烟波混茫。荒岸桃花，花外雾映红妆。青藤低捲带垂杨。孤帆飘泊，书半卷，酒盈觞。还留得、远梦凄凉。::||
清代::董元恺::玉人风韵。洗铅华都尽。曹溪滴水罗浮近。看巡檐索笑，折取一枝枝，白雪轻携，红英微衬。岭头香满，涧边月印。偏隔断、江南春信。只无根零落，更素影凄凉，争似我、天涯幽恨。::||
清代::董元恺::小院深深帘影悄。心字篆烟微袅。听琵琶、欲拨相思调。花前也、微微笑。樽前也、微微笑。到得而今分散了。腊泪溶溶晓。便梦中、有路浑难到。春风也、侬知道。春雨也、侬知道。::||
近现代::杨寿杓::惆怅吾生未有涯，穷途欲驾步兵车。消愁知有愁多少，要问长安卖酒家。::||
近现代::杨寿杓::羽书飞集汉家营，幕府犹谈纸上兵。寄旅情怀关塞怨，宵凉风雨鼓鼙声。::||
近现代::杨寿杓::不惜红绡买艳歌，章台走马意如何。浮萍飘泊杨花舞，分占愁心若个多。::||
近现代::杨寿杓::子美穷愁不废词，长镵遥寄七哀诗。飘零萍迹三千里，秋尽江南梦未知。::||
近现代::杨寿杓::缝衣京洛怅前游，秋老寒生季子裘。又是重阳时节近，满城风雨助人愁。::||
近现代::杨寿杓::一秋苦雨感相如，潦倒愁乡赋索居。行箧诗文休浪播，故人传遍绝交书。::||
近现代::杨寿杓::岁月侵人短鬓增，频年行脚似孤僧。爨桐身世无穷感，莫向天涯问广陵。::||
近现代::杨寿杓::旅况萧然付浊醅，金裘零落病燕台。故园松菊秋无恙，欲赋渊明归去来。::||
近现代::杨寿杓::海山苍莽水仙歌，播入希夷逸睿和。尽有知音解琴意，爨残桐尾已无多。::||
近现代::杨寿杓::春痕红上海棠枝，带雨笼烟绝世姿。只许晨阳描倩影，花阴小立不多时。::||
近现代::邓桐芬::东风寒乍暖。正长街终日，飞絮零乱。柔条自轻款。笑生涯偏负，好春过半，乡心渐远。渺新阴、迷蒙望眼。任残鹃、啼彻清明，不管湿红千片。还见，灯飘珠箔，雨隔红楼，燕迷深院。银屏梦短。谁念我，病怀倦。怕年芳随水，明朝窥镜，两鬓吴霜又满。抚空尊，寂寞杯盘，故家味浅。::||
近现代::邓桐芬::节物惊心，是谁偏促年光换。一枝梅蕊纵嫣然，争比当时见。草草籸盘未免，倚清尊、屠酥自款。听残更点，燕采慵簪，东风寒浅。落魄江湖，十年旧梦逡巡遍。玉楼歌酒梅清狂，欢事增凄断。掩户闲眠渐惯，数平生、沧桑满眼。兽炉香袅，柏绿椒红，邻鸡初啭。::||
近现代::邓桐芬::当楼霜月浅，正寥天鸿哀，漏迟魂倦。绣幕徘徊，悄夜钟邻笛，何堪清怨。往事盈盈，空梦绕、梅花深院。风雨凭阑，添酒回灯，玉箫声转。春与朱颜轻变，怅旧馆门荒，红销香断。久病相如，愧几番辜负、故人心眼。弱羽投林，争忍话、东风寒暖。漫惜尘襟丝鬓，天涯泪浣。::||
近现代::邓桐芬::画图曾费吟惾，锦堂旧是分题处。尘缣淡墨，廿年零落，黯然非故。梦里韶华，兴亡满眼，燕梁谁主？痛冰霜摧折，斯人憔悴，终撒手，随尘去。还记深灯院宇，倚清宵、客窗风雨。一湾野水，迷茫烟艇，夕阳无语。烽火危城，仓皇违难，感时同赋。恁而今又洒，数行铅泪，写吞声句。::||
近现代::邓桐芬::任湘帘、闲卷傲西风，吟怀淡于秋。念时年凝伫，阑边槛外，曾惹回眸。佳约芳时俊侣，旖旎插盈头。多少清狂意，梦落南州。信是秋来独秀，问素娥耐冷，此日为俦？算繁霜阅尽，生意几曾休。袅寒香、枝头晚节，有疏疏、瘦影自风流。东篱畔，趁壶觞好，且遣闲愁。::||
近现代::邓桐芬::片云轻，凉露薄，暝色入檐底。萧瑟西风，尽日惹秋意。今宵冷眼团圆，低回不尽，倩谁共、婵娟千里？夜如水，又虚佳节芳尊，素娥笑憔悴。蓦忆欢期，易泻枕函泪。经年旧谱慵拈，清狂未理。镇长向、画楼凝倚。::||
近现代::邓桐芬::薄鬓霜侵，心期轻误，旧梦沉吟。浊酒重沾，昔狂漫理，几度惊心。年来愁病相寻，更累日、萧疏满襟。斗室生涯，残丛活计，忍说而今。::||
近现代::邓桐芬::九十春光堪小住，燕子窥帘，故作销魂语。乍暖还寒天欲雨，嘱他早早归巢去。错杂花枝红间紫，红紫纷披，无意回眸顾。杨柳楼台闲院宇，倚窗目断云深处。::||
近现代::邓桐芬::毛衣寒怯秋风，意惺忪。几度钟声催梦到帘栊。罗帐揭，茶香烈，起从容。蓦地一轮红日出墙东。::||
近现代::邓桐芬::旧约推移冬复夏，年年空盼归期。水边沙际久迟疑。小窗残烛，曾赋感秋诗。少日追怀无限事，溪桥杨柳依依。故园春晚落花时。乌篷小艇，听雨凤城西。::||
近现代::袁荣法::芭蕉初展青鸾尾。芙蕖叶动银塘水。角枕梦魂惊。乱禽啼向人。帕头金凤小。贴面花钿巧。谁为卷罗帏。一双蝴蝶飞。::||
近现代::袁荣法::珊瑚照眼榴花火。压枝末丽真珠颗。新浴午风清。薄罗蝉翼轻。昼长池馆静。触目惊芳信。万绿已如云。等閒过一春。::||
近现代::袁荣法::满庭梨杏飘香雪。珠帘悄隔玲珑月。斗帐锦流苏。青烟碧玉炉。丽谯更漏促。蜡烬双红烛。粉泪界罗衣。梦君君那知。::||
近现代::袁荣法::柳芽花藟清明近。玉楼久绝边庭讯。对镜不成妆。画眉怜黛长。凤帏金带枕。绣被鸳鸯锦。长是误君归。隔墙骢马嘶。::||
近现代::袁荣法::阑干六曲屏山掩。杏花娇弄燕支脸。睡起鹧鸪啼。璅窗红日西。盈盈杨柳色。端正经年别。悽绝戍楼人。长天连暮云。::||
近现代::袁荣法::连云一白，浮空万绿，天垂四阔周遮。轻浪弄晴，惊涛卷雪，年年洗净寒沙。立尽夕阳斜。正凝思望极，感叹交加。潮去潮来，为谁流恨到天涯。闻根曾隔征笳。换斋鱼夕叩，粥鼓晨挝。兰殿送芳，禅房褪暑，一襟凉思偏赊。波晚浴明霞。荡琳宫梵宇，丹碧千家。何处钟声，古林围暝带栖鸦。::||
近现代::袁荣法::垂柳绿阴齐。桃李成蹊。楼台只隔短长堤。无数青山新雨后，烟景凄迷。波蘸碧云低。鸥鹭忘机。轻舟巡遍画桥西。如许春光都负却，斗酒黄鹂。::||
近现代::袁毓麟::诞生南越，傍上林、聪明宠被椒房。烟锁瀛洲，血濡金井，贞元变局能祥。梦醒断肠。听管弦、凝碧槐黄。阅兴亡。老却闲身，整衣还是旧时妆。休忆月明宫事，算江山浩劫，尚剩余粮。词客含情，才人分赋，伶俜忍历繁霜。画栏晚凉。望蛎墙、犹踠垂杨。背西风、孤影吞声，素心迟暮伤。::||
近现代::袁毓麟::庭院爽轩，静银蒜，有人如玉。正白水盟心，哀动楚骚讽读。媚香满座，好记取、结交幽独。想乱锄得免，砎石终羞倾国。净雪胸襟，坚冰情性，肯忘空谷。看彤几安排，驱尽绊愁万斛。兰亭千载，雅怀尚续。传妙神应念，所南高躅。::||
近现代::袁嘉谷::唐前译经经品精，唐后译经经文明。譬之玄酒与太羹，味忘无味形忘形。前后一贯楞严经，十卷乃以一笔成。译坛南海广州城，译人房姓融其名。始焉七处心为徵，继辨魔事何惺惺。终焉乘悟一扫清，雪浪科判开众生。古云支译为九译，首楞严译得平衡。我谓儒文兼释行，盛哉时在神龙京。太空寂寂巍且平，抽丝乙乙纵且横。母音叩心心澈莹，写成装后竹简青。南宋即之北庐陵，写经三昧人人醒。愿子更出一头地，心了了处春冥冥。::||
明代::程敏政::情切鸰原众不如，往来无惜走征车。百年子女成姻后，几日乡关入望馀。白社已开嘉庆宴，红鸾遥报上公书。先朝太宰今无恙，为托殷勤问起居。::||
明代::程敏政::文懿家声却有光，喜从郊野见孤凰。许身价抵千金重，爱国心随万里长。九辩赋存堪侑席，贰车官好胜监仓。当今圣主恩如海，刻日鸣珂入建章。::||
明代::程敏政::此牌休道阅人多，兄弟悬来得几何。竞爽衣冠誇浙水，承恩先后上鸾坡。我惭白雪歌难续，君爱青毡手重摩。他日阶庭看转付，森森兰玉待高科。::||
明代::程敏政::花边江到石城村，鸟外山围白下门。川陆自今劳奏事，衣冠他日待承恩。閒居字学黄庭在，幕府家传露布存。年少壮游浑得意，不须攀柳荐离尊。::||
明代::程敏政::宝婺流辉启寿符，名郎承诏向三吴。萱花堂背春占鹊，柏树台端晓集乌。云绕旧家邻太岳，酒成新味似蓬壶。酡颜百岁知无恙，看取鸾封出帝都。::||
明代::程敏政::东风吹柳拂征车，感激恩生谒告馀。几日从班虚禁苑，一宵归梦绕丘庐。碑当有道铭谁撰，诰出颜公手自书。暂去即来天子诏，不劳相念托双鱼。::||
明代::程敏政::遥祝南山启寿徵，木公金母庆相仍。酡颜拍拍春同上，短发萧萧雪半增。汉历一周开鹤算，禹门三级待蛟腾。旧家欢动零陵郭，绮席松醪尽几升。::||
明代::程敏政::马首春风潞水村，扫松先喜到茔园。新开翠碣书慈行，久锡鸾封荷主恩。玉节拥尘惊巷陌，锦衣流彩动川原。此行孝与忠兼得，为拂溪藤写赠言。::||
明代::程敏政::圣主忧勤念足兵，近臣特奉玺书行。离筵暂尔停车骑，外阃遥应识姓名。贾谊心劳陈政疏，韩公力筑受降城。传家贞观遗忠在，几日封章达帝京。::||
明代::程敏政::手持黄纸下红云，祖席东风酒半醺。总道使华当盛选，谁将边粟付虚文。行程烟火蛮中市，候馆旌旗岭外军。青琐再登知隔岁，皂囊频达九重闻。::||
清代::熊象黻::半春卧病木兰舟，今日推窗见虎丘。梅雨满天花满岸，橹声不断到苏州。::||
清代::熊象黻::昔从北地穷沙漠，转入南湘下汉皋。但觉家随芳草远，暗知船共晚潮高。客中傲态容三拜，镜里衰颜惜二毛。王粲祢衡俱下世，文章应得入吾曹。::||
清代::熊象黻::初地知幽邃，兹登因是楼。白门三日雨，黄叶万家秋。独往迷新径，凭高迟旧游。上方清磬响，遥出碧池头。::||
清代::熊象黻::一车千里外，马首又斜阳。秋色还黄菊，风声借白杨。知君当此日，忆我在他乡。拟欲来京口，重登君子堂。::||
清代::熊象慧::窗前忽洒潇潇雨。对此暗添愁绪。点点何曾少住。况有芭蕉树。子规啼断人何处。芳草远迷归路。帘卷落花无数。又是春将暮。::||
清代::熊象慧::楼角斜飘，檐牙半露，几番卷起炊烟。有时风静，端正一竿悬。比似曲车更甚，遥望处、无那情牵。行沽去，何须借问，亚树夕阳偏。堪怜。最好是、杏花开候，春暖江天。傍水村山郭，做弄清妍。招引踏青人至，同认取、孤影翩翩。只休教，朦胧醉眼，错认燕飞前。::||
清代::熊象慧::几阵摧花雨过，乱飘茵溷谁怜。双飞燕子画帘前。衔得残红一片。庭草依然凝碧，愁肠宜付吟笺。也知转眼又明年。怎奈此情难遣。::||
清代::熊象慧::杨柳弄轻柔，花落人消瘦。杜宇声声听已愁，况是黄昏候。新月自娟娟，不似眉痕皱。晓起临妆学画伊，得展愁容否。::||
清代::熊象慧::行客。行客。怕听枝头啼鴂。归来又起离愁。独坐思亲泪流。流泪。流泪。镜里容颜憔悴。::||
清代::熊琏::为亲负米，恨庭闱少隔，晨昏萧索。抱膝旅窗灯火夜，荻影机声如昨。孺慕情深，倚闾望切，清泪天涯落。生成存孝，渊源应本诗学。归时戏舞辨衣，家常茶水，婉转天伦乐。它日板舆花里奉，百岁筵开高阁。华发欢增，霞觞笑对，老健同秋鹤。奚囊献出，珠玑颗颗交错。::||
清代::黄燮清::燕病莺娇。看烟横废径，水漫危桥。不闻金谷宴，已断玉人箫。垂杨何苦弄纤腰。旧时舞衣馀香暗销。繁华影，试问取、断垣残照。风悄。云缥缈。来访故人，聊诉闲怀抱。冷处追欢，梦中寻悟，生意一庭幽草。弦管东山几何时，蔓藤花发诗天老。红栏干，让书生、醉倚昏晓。::||
清代::黄燮清::放船好。正水泛新萍，烟薰细草。认那时楼阁，垂杨又青了。愔愔小院春如醉，花气笼清晓。甚东风、簸艳吹香，作成愁抱。重省旧池沼。记前度吟秋，俊游都老。满地残红，苔径更谁扫。湖山尚有闲鸥鹭，无事还寻到。最销魂、一曲流莺树杪。::||
清代::黄燮清::绛扉半掩，红板斜欹，深院人静。碎玉鸣琴，暗水自流花径。紫藤开，绯桃谢，阑珊芳事无多剩。奈何春，问归来燕子，可能重省。记那日、来台饮渌，绣幕围香，何限风景。树底栏干，时有步尘鬟影。罗袂已随蝴蝶化，画廊忍得蘼芜冷。罢登临，渐消磨，少年游兴。::||
清代::黄燮清::寻芳倦也携船，还到画中祠宇。雾阁烟屏，合付华山神女。入门两树银龙活，鳞甲尚含残雨。向回廊、细绕疏篁丛蝶，尽成幽趣。指山光、水帘漪半卷，叶叶新荷堪数。一榻茶烟，静对落花无语。十年未破闲烦恼，难定东风飞絮。愿蒲团、借我焚香听法，镜尘休污。::||
清代::黄燮清::过清明、一番轻软，新黄都在垂柳。东风细逐平芜远，吹送钿车罗袖。春似绣。都付与、才人滴粉搓酥手。绯桃谢否。乍急雨跳珠，飞花湿锦，幽涧玉琴奏。江南望，空自登临念旧。沈酣聊学犀首。新亭无限河山泪，遣恨暂销杯酒。莺燕瘦。怅六代、琼枝又到飘零后。闲鸥梦久。待笛谱同修，渔篷稳坐，尘事且缄口。::||
清代::黄燮清::杨柳章台，早香絮落尽，游丝空结。庭院谁伴吹箫，黄昏奈何月。春去也、珠帘似雾，便钗影钏声都灭。灼泪难封，蛮腰易减，鹦鹉休说。恨当日、匆促分携，到事后、思量更凄绝。难讳那时薄幸，对残灯呜咽。何处采、蘼芜怨绿。问断红、愿化蝴蝶。毕竟世短情长，未能成佛。::||
清代::黄燮清::问秋来何处，向晚阴阴，入夜潇潇。已苦难消领，况离筵酒醒，独枕心焦。故人送我千里，情梦碎寒潮。叹绮阁挑灯，篷窗拥被，各自无聊。兰桡。系荒渡，念岁岁江湖，蓬泛萍飘。一掬相思泪，化明珠零乱，洒向蘅皋。图画未忍重看，尝惯可怜宵。待共语羁愁，芦华万叠飞雁高。::||
清代::黄燮清::春消息。付与画眉残墨。一两三枝烟寂寂。暗香留素壁。帐里蘅芜难觅。梦里罗浮空忆。萼绿华来无竟夕。月斜何处笛。::||
清代::黄燮清::曲巷黄昏，暗尘低衬雕轮转。疏帘小院正西风，霜气催新雁。倚壁银缸乍剪。画秋痕，露浓香浅。小窗月上，若聘幽兰，天然仙眷。九陌烟花，艳桃秾李争寻遍。怜伊高格不宜时，淡处知谁见。尚有词人醉眼。但相对、无言自远。愿留残墨，添注寒泉，写成长卷。::||
清代::黄燮清::池塘过雨，林阴催晚，流水数里绉玉。扁舟一叶秋俱远，摇曳柳枝疏影，竹枝新曲。冰镜无尘留客住，待野鹭闲鸥同宿。看极浦、几点渔灯，伴夜静人独。曾记垂虹泛棹，红儿低唱，细和参差横竹。紫云前度，碧云今夕，旧梦游仙重续。望天高露迥，树杪烟鬟洞庭绿。清凉界、醉醒都好，戏采荷珠，归来衣袖馥。::||
清代::李叔同::誓度众生成佛果，为现歌台说法身。孟旃不作吾道绝，中原滚地皆胡尘。::||
清代::李叔同::亭亭菊一支，高标矗晚节。云何色殷红，殉道夜流血。::||
清代::李叔同::人生如梦耳，哀乐到心头。洒剩两行泪，吟成一夕秋。慈云渺天末，明月下南楼。寿世无长物，丹青片羽留。::||
清代::李叔同::文字联交谊，相逢有宿缘。社盟称后学，科第亦同年。抚碣伤禾黍，怡情醉管弦。西湖风月好，不慕赤松仙。::||
近现代::李秀峰::围炉消受岁寒身，谁念袁安彻骨贫。门外忽无黄叶路，客来都是白头人。空池昨夜全填满，老屋今年转换新。照我三冬读书处，明窗净几绝纤尘。::||
近现代::李秀峰::一片荒凉地，遥天四面垂。风高鹰去疾，沙阔马来迟。秋树有余色，晚云无定时。孤帆前路客，泛泛欲何之。::||
近现代::李志宏::帆影参差荡碧波，扁舟散发羡如何。几时载酒携诗访，不问人间争战多。::||
近现代::李寿铨::花到秋来放已迟，菊花偏有傲霜姿。海棠已谢芙蓉老，独向西风晚节持。::||
近现代::李寿铨::天容澹荡雨如丝，正是东篱赏菊时。觅得黄花沾得酒，对花把酒读陶诗。::||
近现代::李寿铨::群芳斗艳炫阳春，菊放疏篱迥出尘。冒雨独标清骨骼，经霜弥见好精神。坚持晚节支残局，不借秋香媚俗人。我比渊明尤爱甚，每邀寿客庆生辰。::||
明代::薛瑄::沅水一千里，辰溪又泛舟。山云合雨暗，身世与天游。已觉鸡声远，惟闻橹韵幽。所经多险涉，还似解离忧。::||
明代::薛瑄::急鼓催舟发，依稀见岳阳。远波浮岛屿，众水合岷湘。竹瓦居人閤，杉脾贾客房。且看风景异，未觉远游伤。::||
明代::薛瑄::舟行逢霁景，逸兴杳难群。绿树江边影，青天水底云。众山连复断，双橹合还分。自酌樽中酒，微吟到半醺。::||
明代::薛瑄::昔闻云梦泽，今泛楚人船。地远烟迷树，湖平浪拍天。南风清宪节，北斗烛龙泉。频向中宵望，武昌何处边。::||
明代::薛瑄::鞍马几千里，又登云梦舟。天围平野阔，水入大江流。笑傲倾樽蚁，微茫听棹讴。往年怀七泽，今日遂清游。::||
明代::薛瑄::云梦行看近，肩舆趁晚凉。稻塍新穗吐，莲沼落红香。密树隐茅屋，芜堤系野航。霜台绝萧洒，容我得徜徉。::||
明代::薛瑄::万壑岚光满，晓骑骢马行。茂林交拥盖，脩竹送前旌。到面溪风冷，经心石涧清。豺狼应远迹，狐鼠不须惊。::||
明代::薛瑄::行尽中州地，湖南境界初。渐闻人语异，更讶鸟音殊。溪谷多栽稻，池塘尽养鱼。山村聊借宿，风月夜堂虚。::||
明代::薛瑄::沙水相荡潏，晴宵飞彩虹。阑干临极浦，华表撼高风。爽气西山秀，祥云北阙浓。南征从北发，归拟驻华骢。::||
明代::薛瑄::处士好静者，放情丘壑间。樽前流水远，窗外白云閒。孙子诗书熟，交亲礼数宽。百年今已矣，凉月满柯山。::||
清代::郑文焯::蜀锦裁篇，吴皋飘寓。佳游顿失城南侣。桥边乌鹊纵分飞，陇头鹦鹉能言语。柳雪官程，图书傢俱。扁舟明日长安路。多君一县好青山，支颐手板供愁句。::||
清代::郑文焯::压酒春灯，掩歌秋扇。江南已是无肠断。曲中莫作水风听，尊前便有关山怨。经醉池亭，临分笺管。西园芳草随人远。黄金纵得赎蛾眉，胡沙应换春风面。::||
清代::郑文焯::连棹湖山，对床风雨。吟坛十载更相主。已怜憔悴尽中年，那堪离乱成孤旅。鸥外吴云，马头秦树。大江东去人西去。严关百二旧经行，不愁梦失寻君处。::||
清代::郑文焯::忆别西湾，茨菰碧烂，菡萏红乾。恼见花时，荡丝十丈，不系郎船。葳蕤绿扇长关。甚明月、知人未眠。秋烛新啼，春衫残睡，都到愁边。::||
清代::郑文焯::帘雨樱桃，斗风芍药，砌雪荼蘼，为送春归。小窗笺管，误了书期。侬家罨画桥西。占明月、前溪后溪。长把团栾，镜中圆梦，空照花啼。::||
清代::郑文焯::吴波绿尽回肠路。又送客桥西去。晚色年芳长暗度。水滨鸥榭，木棉莺户。知是愁来处。良游莫共伤春暮。画壁犹歌旧时句。蹋马花街红寸许。绕阑呼酒，倚帘吹絮。一曲潇湘雨。::||
清代::郑文焯::岩桂秋香晚尚花。顺阳旧墅问残霞。五湖自送鸱夷去，风月依然属范家。浮白劝，比红誇。有人低唱倚蒹葭。曲中解得销魂句，不羡溪头越女纱。::||
清代::郑文焯::露脚斜波月上迟。镜中曾见越来时。湖光一片伤心碧，却与吴儿作水嬉。飞画鹢，引金蠡。罗旂香干烛龙随。歌尘只是黄昏散，愁满风萝野粉吹。::||
清代::郑文焯::海泪珠零，霜歌剑涩，边庭未报环赐。鸥盟云水续，漫吟入江城哀吹。西山摇时，念病眼离青，秋眉销翠。吴娃丽。篴中杨柳，断肠声细。胜地。瓠落能容，笑谢家棋墅，百年儿戏。凉风归燕早，但残照乌衣邻里。尊前愁味，有半壁诗尘，一楼花气。横波外。旧情还见，月棱新霁。::||
清代::郑文焯::寒玉琅琅湘绮明。镜台霏缥粉、细香生。露啼烟笑梦轻盈。春风笔、空翠点罗屏。斑碧泪纵横。墨花浓染处、若为情。江娥哀管倚云惊。玲珑玉、裁作凤鸾声。::||
近现代::傅子馀::小睡能令百念降，闲居风味本无双。醒来一雨昏楼角，稳送新凉入客窗。::||
近现代::傅子馀::有竹无花屋两三，有桥五路水拖蓝。老夫跛蹩追年少，濯足兹山第一潭。::||
近现代::傅子馀::一岁芳菲梦又违，寻常门巷岂宜归。斜街尽日无人处，休向东风上下飞。::||
近现代::傅子馀::破屋疏林杳霭间，已无啼鸟一窗闲。小舟摇兀霜风里，不逐孤云到远山。::||
近现代::傅子馀::草深风弱晚萧萧，水滑沙清步欲摇。我有穿云看竹意，眼前一坞不须招。::||
近现代::傅子馀::斯人具有好身手，更欲昂头天外来。少日容颜今未改，不须惆怅紫薇开。::||
近现代::傅子馀::雨意才收草色新，手攀云树更何人。眼前一个飘零客，乞得湖山自在身。::||
近现代::傅子馀::一舟还往客情非，楼宇缘山入望微。海水欲平风又紧，黑云无数掠空飞。::||
近现代::傅子馀::坐守一楼烟雨斜，海帆出没望弥赊。客情陡觉年年变，从此清明不忆家。::||
近现代::傅子馀::戎马江山患不纾，海隅吟望欲何如。明年若有还家日，检我橱中未读书。::||
近现代::秦鸿::柳絮魂轻，榴花火黯，晴光锁隔层云。繁英雨落，青山颓势难奔。裂石睑封苍藓，唲呕梦呓未经春。深阴下，夏蝉初唱，也学声吞。人世百年光景，看四分之一，一霎成尘。枯枝罥月，唯挂蛛网纷纷。醉扫露歌归去，流风自瘗晓星痕。西风后，待弹霜锷，浊酒重温。::||
近现代::秦鸿::世界于人惟见色。紫蓝青绿黄橙赤。我循七彩度层波。海天激。波熠熠。彼岸遥遥千嶂碧。::||
近现代::秦鸿::碧一色，雪千重。云生香海敛乔松。孤立苍崖真矫矫，还持丽日赠江风。::||
近现代::秦鸿::灯垩人如魍魉。楼胁街如游蟒。何物系人街。一双鞋。莫认天如深爪。莫任思如丰草。倾酒向空肠。作沧浪。::||
近现代::秦鸿::青春遥隔万山。沉沉暗夜如磐。抛别晓风绿，落花一雨汍澜。谁弹。谁弹。湿遍二十三弦。::||
近现代::秦鸿::五云车。向海光生处，玉龙翩翥。指上微澜，来播弥天花雨。春冰泮，秋茑亸，浣流霞，悬月露。琢犹磨，扬而簸，輡轲无穷长路。千朵还堆夜础。正万顷荷摇，香濡岸树。古锷斑斓，惟恐摩挲飞去。居娑婆，期汗漫，笑弦空、何可据。棹泠泠、星河浪，浩歌容与。::||
近现代::秦鸿::掸却故园霜，当面青山喜。高蹈且讴歌，新柳油然翠。周匝菜花黄，触目鲜如刺。生意溷藩乎，热热腾腾地。::||
近现代::秦鸿::薄暮渐沉西，漂却梦痕无色。悄伫凛然山木，数几人盈百。搴云星月隐辉光，空际自澄碧。来掬一溪春水，看鹏南鲲北。::||
近现代::秦鸿::冻云鳞甲色苍苍。无语黯骖翔。洒落长街万点，华灯不是潜阳。两肩风露，一腔冰炭，只手星光。伫看楼前沤泡，霎时如许兴亡。::||
近现代::秦鸿::城市摇光滟滟。腾燄虎、蜃龙相啖。客况轻鯈如可罱。回波碧湛。古壕深，形影孑。空阔。生冷月。来挂霜睫。::||
近现代::钟敬文::千坯向晚。窑上白烟漫。炼出青砖强备战。风景莫嫌平淡。一洼清水汪汪。卓然我立其旁。正像严疆戍卒，双眼盯住前方。::||
近现代::钟敬文::望眼极天边。银海光漫。近山一簇裹丝棉。麻雀群来如报喜，喧嚷庭间。雨雪去冬悭。农事忧干。俄然一阵众心欢。梦里黄云辉垄亩，竞奋银锨。::||
近现代::钟敬文::柳黄欲吐溪波皱。东风习习吹征袖。此日别京华。归来梅着花。行装缝又洗。琐琐真烦你。何以答辛勤。深深培本根。::||
近现代::钟敬文::风卷惊沙羊角起。步步艰行履。来到校园旁，金柳笼烟，红白纷桃李。入春连日风威恣。沙滚寒犹滞。花事正担心，耀眼芳菲，却在风沙里。::||
近现代::钟敬文::六十过三矣。记髫年、每逢此日，举家欣喜。碗里面条争雪白，佐以椭圆鸡子。这情景，真如梦里。勿说亲坟萦蔓草，慨平生，学行多非是。重抖擞，莫徒悔。年来致力词章事。趁时宜，拈题选韵，对灯摊纸。骚心杜魄关民物，何取雕金织绮。大世代，要求诗史。谁谓力微奢志愿，啃骨头，未可轻蝼蚁。时跃进，艺添翅。::||
近现代::钟敬文::饥驱人去，信轮蹄踏遍、雁门羊石。故国故家零落尽，忍对铜驼荆棘。覆楚东瓯，椎秦博浪，一念缠胸臆。胥涛如吼，古今悲恨同激。多事章奏推贤，大廷呈艺，博得金门籍。赐第赐餐承雨露，腾笑歌诗成集。志士缁衣，故人碧血，往事宁堪忆。移家愿杳，人间留此残墨。::||
近现代::钟敬文::节过清明，西海畔、群花闹春。经行处、蜜蜂喧嚷，丽日温暾。照水丁香描倩影，傍山繁杏郁红云。有辛夷、千朵绛灯明，尤绝伦。蟊贼据，虎狼屯。游赏地，是非门。正百年如驶，沧海扬尘。兴替丛谈归野史，风光此日乐人民。看眼前、无数小英豪，红领巾。::||
近现代::钟敬文::燕都秋老，正西风拂拂，叶零如雨。碧幕高遮方在眼，空旷今余天宇。落去还飞，黄中带赤，容态犹妍妩。拥花滋麦，春心端托尘土。不是对景寻诗，穿丛傍砌，日日相为伍。笤帚一枝横直扫，耙子有时兼举。棘刺钩衣，山坡滑脚，稍会樵童趣。一天活了，笑看黄日西注。::||
近现代::钟敬文::日落西山是夜昏，点起孤灯照孤房。日来想兄𣍐得暗，冥来想兄到天光。::||
近现代::钟敬文::海涅斗心原屹屹，子房风致乃恂恂。南溟劫火横飞后，何处沧波问此人？::||
近现代::钟敬文::千坯向晚。窑上白烟漫。炼出青砖强备战。风景莫嫌平淡。一洼清水汪汪。卓然我立其旁。正像严疆戍卒，双眼盯住前方。::||
近现代::钟敬文::望眼极天边。银海光漫。近山一簇裹丝棉。麻雀群来如报喜，喧嚷庭间。雨雪去冬悭。农事忧干。俄然一阵众心欢。梦里黄云辉垄亩，竞奋银锨。::||
近现代::钟敬文::柳黄欲吐溪波皱。东风习习吹征袖。此日别京华。归来梅着花。行装缝又洗。琐琐真烦你。何以答辛勤。深深培本根。::||
近现代::钟敬文::风卷惊沙羊角起。步步艰行履。来到校园旁，金柳笼烟，红白纷桃李。入春连日风威恣。沙滚寒犹滞。花事正担心，耀眼芳菲，却在风沙里。::||
近现代::钟敬文::六十过三矣。记髫年、每逢此日，举家欣喜。碗里面条争雪白，佐以椭圆鸡子。这情景，真如梦里。勿说亲坟萦蔓草，慨平生，学行多非是。重抖擞，莫徒悔。年来致力词章事。趁时宜，拈题选韵，对灯摊纸。骚心杜魄关民物，何取雕金织绮。大世代，要求诗史。谁谓力微奢志愿，啃骨头，未可轻蝼蚁。时跃进，艺添翅。::||
近现代::钟敬文::饥驱人去，信轮蹄踏遍、雁门羊石。故国故家零落尽，忍对铜驼荆棘。覆楚东瓯，椎秦博浪，一念缠胸臆。胥涛如吼，古今悲恨同激。多事章奏推贤，大廷呈艺，博得金门籍。赐第赐餐承雨露，腾笑歌诗成集。志士缁衣，故人碧血，往事宁堪忆。移家愿杳，人间留此残墨。::||
近现代::钟敬文::节过清明，西海畔、群花闹春。经行处、蜜蜂喧嚷，丽日温暾。照水丁香描倩影，傍山繁杏郁红云。有辛夷、千朵绛灯明，尤绝伦。蟊贼据，虎狼屯。游赏地，是非门。正百年如驶，沧海扬尘。兴替丛谈归野史，风光此日乐人民。看眼前、无数小英豪，红领巾。::||
近现代::钟敬文::燕都秋老，正西风拂拂，叶零如雨。碧幕高遮方在眼，空旷今余天宇。落去还飞，黄中带赤，容态犹妍妩。拥花滋麦，春心端托尘土。不是对景寻诗，穿丛傍砌，日日相为伍。笤帚一枝横直扫，耙子有时兼举。棘刺钩衣，山坡滑脚，稍会樵童趣。一天活了，笑看黄日西注。::||
近现代::钟敬文::日落西山是夜昏，点起孤灯照孤房。日来想兄𣍐得暗，冥来想兄到天光。::||
近现代::钟敬文::海涅斗心原屹屹，子房风致乃恂恂。南溟劫火横飞后，何处沧波问此人？::||
近现代::黄绮::溪头照影浴红英。浊世自清明。白鸥愿作儿孙辈，一一取呼名。须十丈，发无茎。笑纵横。纤云似网，欲换鱼儿，尽作天星。::||
近现代::黄绮::人殊胜。风初定。万花如海春如镜。轻罗绉。微香溜。君应休恨，伊先来就。后。后。后。闲乘兴。偏贪静。醉中无恙千年庆。情非旧。诗俱秀。怎将愁减，深知添瘦。又。又。又。::||
近现代::黄绮::桃花莫是知人事，为我红羞。为我红羞。昨夜春风入画楼。明眸迎盏光流碧，歌罢情幽。歌罢情幽。红烛双龙照自由。::||
近现代::黄绮::踏月寻踪，梦不寒。尽涂旧句欲无言。山犹累累青如冢，水自泠泠曲入环。怜计拙，济时难。梅花零落覆衣冠。为君洒泪非亲故，已胜他人带笑看。::||
近现代::黄绮::今几何时，混芒里、一无所觉。谁使汝、少年为此，多情作恶。故鸟呼名埋恨地，好花辞树消魂约。应抛书、自许护河山，男儿弱。病中语，难忘却。个中事，休追索。正重来探视，焉知非昨。风蚀颓垣如破被，雨沾积藓疑灵药。向松林、何处觅孤坟，西飞鹤。::||
近现代::黄绮::裁句难工，提壶去也，云天一望长些。双桨当车，须知处处吾家。船头鸥趁溪头月，伴笛声、散入芦花。待眠时、衣裹烟波，𥱊展银沙。鱼龙亦欲乘风举，记浔阳送客，犹恨琵琶。一夜惊心，从今珍重年华。兵余幸见城空碧，问何人、尚动悲笳。劝公乎、强渡横流，小住非佳。::||
近现代::黄绮::滑似莺吭，腻同花粉，软胜春波。唼喋鱼儿，欲开还闭，慢送香和。樱桃红透微涡。正颤动、知君谓何。故故支吾，怎能消受，一曲清歌。::||
近现代::黄绮::为甚这儿轻探。如愿。梦中仙。醒来还抱枕儿卧。蹉过。晚星前。::||
近现代::黄绮::确是你先怀意。偷视。小楼西。直钻心坎怕人夺。难说。愿天知。::||
近现代::黄绮::喜置杯盘暂作宾。城隅小聚结芳邻。寄笺犹怪言多曲，负约翻教意更亲。风前梦，梦中春。良宵醉拜百花神。男儿诗杰身长健，戏剪髭须赠美人。::||
近现代::陈振家::清蝉乍叫雨初收，小立芳郊渚岸头。和日青山天宇净，一川如画橹声柔。::||
近现代::陈振家::木棉炸絮逐长空，一派湖山尽绿丛。忽闻老妻眉色舞，呼看银嘴小桃红。::||
近现代::陈振家::艳姿娇态自堪怜，小小空间已释然。终日向人售色相，从来不识有苍渊。::||
近现代::陈振家::昔岁青灯连晓曦，欲磨一剑证男儿。天机忽转无常道，唯剩柔情写旧诗。::||
近现代::陈振家::豪注荒郊二亿金，难教佳丽动芳心。吴宫唐苑温莎堡，殿宇萧疏乱草侵。::||
近现代::陈振家::山腰野寺没斜晖，留听松声立翠微。荒径缘溪银鹭起，遥看农妇荷锄归。::||
近现代::陈振家::山野曾谁敢乜斜，威凌群兽是孤家。可怜人类略施计，胜尔如刀满嘴牙。::||
近现代::陈振家::弱势者伦多设防，甲坚腹厚壳中藏。渔人伸手捉将去，严实亦难逃祸殃。::||
近现代::陈振家::莫看竟日冷如霜，仰仗之时情自长。倘遇不平君必助，天生一付热心肠。::||
近现代::陈振家::不学妖娆桃李颜，名微难入百花班。唯凭一掬清纯质，留得温柔在世间。::||
清代::黄永::是蝶是周难据。疑梦疑醒何处。花底忒轻狂。一双双。偷得香来韩掾。傅却粉来何晏。那个是前身。两平分。::||
清代::黄永::刚是沿溪飘泊。忽又随风前却。暗地恁相夸。可怜他。那个轻纨兜住。何处碧纱笼去。到处只惺惺。却输卿。::||
清代::黄永::姐姐和侬戏。索解书中意。书是合欢书。公然不避予。小篆朱痕沁。误读鸳鸯印。姐面一时红。原来合避侬。::||
清代::黄永::好酒无多饮。归去尤宜醒。珍重劝郎行。官街风露清。银缸人独倚。月色居然起。侍婢正商量。郎来莫恁狂。::||
清代::黄永::喜向灯花问。知道明朝怎。果有一函来。从头读几回。半是模糊话。忽把灯花骂。呼雁过云边。回他没字笺。::||
清代::黄永::既是雪花飘泊。又是孟婆作恶。左酒右持螯，仔细与春酬酢。行乐。行乐。以此劝春春诺。把酒央春寄语。风伯雨师权恕。篱户矮于人，饥雀寒鸦相觑。何处。何处。春又翻然曰去。::||
清代::黄永::无寐。无寐。影与月儿相对。阑干十二重重。长立西窗晓钟。钟晓。钟晓。露湿凤头香小。::||
清代::黄永::明月。明月。偏向纱窗偷入。有人遥避清光。小怯罗衣夜凉。凉夜。凉夜。报道海棠初谢。::||
清代::黄本骥::六月颂为宪，采芑歌其犹。贤哉石元老，既武文亦修。脍鲤宴逐友，玱鸾靖邦仇。须知饮御时，已具师千谋。非以织文旆，耀彼张仲眸。非以葱珩芾，威彼蛮荆酋。受祉本严翼，显允征鞗钩。我尝读二诗，得柄知其由。将军镇边檄，吉甫方叔俦。偶然值春暮，燕喜飞觥筹。况有姚魏品，堪卜命服修。央央旂旐色，艳与花同幽。催以渊阗鼓，有以霆雷讴。幕用乌章绘，矢从鱼服抽。藉此表闲佶，要非耽嬉游。试观五星阵，计日勤春搜。既安表轩轾，克壮陈貔貅。安得十斛酒，载以百两辀。犒饮遍裨卒，肤公奏皇州。我行愧永久，竟月寻蛮陬。负此艳阳节，未酌花前瓯。归来谒帅府，春尽香仍留。解颐索匡鼎，大白为重浮。示我诗一卷，云锦何叠稠。要我歌一曲，请歌小雅周。鴥彼戾天隼，云路方悠悠。::||
清代::黄本骥::一枕羲皇稳卧身，饥驱频逐五溪人。碧萝深处啼山鬼，铜鼓声中赛水神。对镜始惊须发改，衔杯方觉友朋真。故园此日花无赖，扫径应添几许尘。::||
清代::孙元衡::招来纵浪酒中人，直似陶潜影答神。莫逆于心相视笑，山花开遍不知春。::||
清代::孙元衡::惠山泉水真宜酿，满载吴船万里来。闻道百川皆到海，长鲸捲浪入深杯。::||
清代::孙元衡::落来山色云同泛，送去春寒雪自消。风月眼前容我在，未应花外问来朝。::||
清代::孙元衡::一向不沾尘里事，百般齐付掌中杯。坐移密树听莺罢，笑逐清风猎蕙来。::||
清代::孙元衡::痴魂夜共青灯烬，老眼朝惭玉镜窥。道是解酲须五斗，扶头莫避最深卮。::||
清代::孙元衡::洛阳酒会从前事，金谷诗人少后期。三百青铜随地数，凌风玉树早花时。::||
清代::孙元衡::忍得朝饥耐独眠，不憎人不乞人怜。但能强起仍扶去，最好山中未醒年。::||
清代::孙元衡::须省春风料峭寒，几堪狼藉对杯盘。个中清兴争些子，珍重人间夜未阑。::||
清代::孙元衡::领发不簪行自由，下阶拾得旧花筹。即今相对浑如梦，消尽人间隔夜愁！::||
清代::孙元衡::一室酣酣瓮牖春，暖风轻似逐珠尘。有时相劝但孤影，明月入怀吾两人！::||
近现代::吴未淳::绿杨阴里西溪好，红日斜时。蹑影相随，粉壁曾题一首诗。卌年旧梦卿先醒，重到堪悲。往迹都迷，惟有残阳照鬓丝。::||
近现代::吴未淳::迢迢午夜愁难睡，月上雕梁。人隔遥乡，两地孤眠各自凉。当时错怪欢情浅，樱吻吹香。莲脸流光，今日回思只断肠。::||
近现代::吴未淳::云笺彩笔书琼字，欲诉思量。翻惹思量，偏到鹣鹣字不双。一枝影度疏梅瘦，月上瑶窗。人去瑶窗，独卧寒宵寂寂长。::||
近现代::吴未淳::人乍醒。独抚香衾尘冷。睡里相逢重记省。双双犹倩影。五十年来俄顷。卿去我留谁令。自是夜台居最永。此生原暂梦。::||
近现代::吴未淳::剪碎春魂散柳绵，繁红已过杏花天。绿阴黄鸟语绵蛮。翠袖几时遥入梦，画楼终夜不成眠。强拈幽恨写瑶笺。::||
近现代::吴未淳::舞困春风歇柳花，染红暮色散流霞。碧山如黛水明沙。独上画楼人倚槛，双栖藻井燕还家。天边又挂玉钩斜。::||
近现代::吴未淳::水阁风来四座凉，山光云影入瑶窗。赌棋啜茗日方长。纨扇裁成蟾月样，罗衣染得藕花香。哪堪回首旧寻常。::||
近现代::吴未淳::村北村南脱谷声，收来新粒几仓盈。日斜人语杂鸡鸣。妇孺挽筐犹拾穗，牛羊返圈自刍青。此间处处见升平。::||
近现代::吴未淳::迢递年华似水流，最无聊赖又穷秋。黄花开处竹篱幽。玉砌啼蛩犹自怨，画梁双燕为谁留。满庭风雨思悠悠。::||
近现代::吴未淳::节序惊传到岁阑，腊梅才绽橘凝丹。绪风时复逗馀寒。苦忆红裙歌白雪，枉将青镜悼朱颜。今生何处觅前欢。::||
清代::黄若济::太原裼裘来，群知是天人。阿瞒捉刀立，胡奴谛其真。浊世尚皮毛，抵掌效仪秦。毋乃优孟似，不足对大宾。鸾皇半空翔，肯与鹅鹜驯？轮囷复芬郁，我方识卿云。::||
清代::黄若济::读君诗百回，一读辄胆落。洪垆烈焰腾，霜雪忽回薄。豹隐极窅窱，鹏搏振寥廓。龙文百斛扛，太华千仞削。不意麋鹿姿，乃邀骐骥托。联吟怯郊寒，且赴城南约。::||
清代::黄若济::转眼梁隋祚屡迁，石尤一郡故安然。步担竟败李迁仕，平贼能资陈霸先。犀杖赐归声泪迸，金箱传训子孙贤。山兜庙邈高凉主，巾帼何人敢并肩。::||
清代::黄若济::昨宵信州郭，知隔几重滩。远塔明初日，高城截半山。米翻云碓白，石绣土花殷。茅屋谁家子，临风度曲间。::||
清代::黄绍箕::岱阴逶迤截济渎，骨走鹊华才一束。涌泉望海无由趋，万斛珠玑落鼎腹。大明寺杳楸桐高，历下亭存荷蓼馥。我侍轺传三春风，坐卧湖漘饮山渌。晴岚摩空起南障，时棹波心拾苍玉。远怀济南名士多，于鳞贻上不可复。柳零一遂寒燕归，憔悴烟条为君绿。红螺公子昔妙年，天藻秀出乾嘉前。暂依芙蓉泛绿水，繁会竽瑟张琼筵。青帘白舫到秋晚，往往醉笔同春妍。海棠泮边旧埽石，牛铎安得黄钟联。不惜我归遽，不惜君来暮，但惜湖山明丽无处无，倏忽转蓬云何住。廿年交臂鬓头霜，同照黄河浊流处。披寻游迹堕渺茫，何况白雪夫于翳荒树。我家瓯海君辽河，风云变态朝昏多。巫闾雁荡倚天望，念此坐损朱颜酡。即看图中歌舞意，绛唇玉貌今柰何。但说净地如明镜，焉知新水非故波。波流自转心自定，人浊何由我独净。要回众生大海光，与君共适濠梁性。浩然东顾发长讴，他日临流须一证。::||
清代::黄绍箕::秦廿六年并天下，刻辞金石壹华夏。万事如画明无疑，咸阳宫中鹿化马。百斤量衡书中程，千石铸锯金销兵。此权当时在何许，玉府和钧傥有名。尚书耆奇勤考释，藏权凡七此盈石。隗林隗状知谁何，太息摩挲相斯迹。::||
清代::黄绍箕::庐陵少孤贫不忧，登朝一节论千秋。波中金石仰看物，著书不足来寻幽。维摩老子稍后进，文章不同有心印。书骨权奇如其人，未得书碑聊自运。二公气立万物表，白傅西来恨太早。中间题壁有苏公，作诗父子三人同。苏公兄弟晚飘泊，壁诗磨灭无由踪。尹余继去众已骇，元祐党碑满天下。平生师友如云龙，万事升沈付埃马。欧公有母黄有兄，至乐天与谁能伤。但说山川蒙藻缋，岂知点画含风霜。缦庵缦庵来惜别，吾家风义足可惜。公家事了栽红梨，烹茶读书且面壁。::||
清代::黄绍箕::彝陵山水奇，入峡此东道。千峰缭翠壁，划然发天巧。元白苏黄陆，行旅有述造。千载山主人，卓荦余文藻。放翁昔搜寻，泐缺知已早。拂尘惊乍见，欢若墨未燥。石粗故易剥，穴黑得常保。公昔奉母来，江乡足鱼稻。县楼日对山，覃研职方考。嘲弄时间作，吏牍杂诗稿。想当清秋初，溯川消积潦。石乳凝云扁，岩蔬照晴昊。判官夙同调，缘险恣幽讨。淋漓修史笔，悬壁偶一埽。引绳无欹斜，濡豪绝瘠槁。乃知大贤心，精气常在抱。令君无结衔，庭趋宁足恼。公视官如家，视民如襁褓。追俗玩岁月，自分桐乡老。岂知屡起蹶，入汴鬓已皓。梦中渡横查，苦忆山县好。东山有题咏，汉庙闻祈祷。遗文犹在诵，贞石翳荒草。寥寥残字在，永为兹山宝。::||
清代::黄绍箕::凉蟾窥户天雨霜，草木黄落雁南翔。所思远道不可见，何以遗我球琳琅。南朝令仆儿戏耳，文字翩翩差可喜。缺碑盘木昔所嗟，丹青不渝今复尔。忆昨将车钟阜侧，过江名士多于鲫。酒酣说剑无留行，念君纵横埽破墨。严飙飒飒违清尊，芰荷落尽风漪痕。青山一发江南路，我亦凄神虞道园。::||
清代::黄绍箕::河朔英宗妙少年，津梁未倦遂超然。《霓裳》法曲《升仙颂》，虚拟《凌云》亦可怜。::||
近现代::曹允文::此身未老病侵寻，瘦似寒梅弱不禁。何事惊心眠不稳，恼人墙外有秋砧。::||
近现代::曹允文::又是新凉透薄罗，鸣蜩嘒嘒上庭柯。晚来一阵风兼雨，更觉空阶落叶多。::||
近现代::曹允文::自笑频年赁庑居，生涯无计狎樵渔。误人最是书千卷，三径荒芜两鬓疏。::||
近现代::曹允文::浪迹频年世味谙，析津城外柳毵毵。何堪远撇妻儿女，归滞沪滨倚长男。::||
近现代::曹允文::茫茫身世不胜嗟，浪说才华富五车。博得头衔号文丐，吹箫两度走京华。::||
近现代::曹允文::望断乡关八月天，松楸摇落草芊绵。穷途枯尽思亲泪，未奠椒浆已十年。::||
近现代::曹允文::仙源何处觅灵槎，地僻偏教窟蠍蛇。莫道故乡风物好，可怜归去已无家。::||
近现代::曹允文::春心千里荡摇时，感慨频吟子厚诗。莫笑轻狂无著处，萍踪合许遍天涯。::||
近现代::曹允文::暂逐东风扑画楼，飘零又过大江头。闺中少妇嗟离别，为尔应添百结愁。::||
近现代::曹允文::洁身别具霜雪姿，一脱长条任所之。岂是渊明篱下菊，自开自谢不离枝。::||
清代::弘历::溪亭水市夹横塘，老幼扶携共觐光。却喜陌桑才吐叶，人家未至碍蚕忙。::||
清代::弘历::徐行减从经城郭，万骑奔驰亦底为。到岸画舻还少待，率知舟较马犹迟。::||
清代::弘历::杏花红覆菜花黄，间出芃芃绿麦长。岸转川回浑助喜，为看芒穗报秋穰。::||
清代::弘历::水程卅里惠风柔，迤逦由拳接秀州。每至横桥人更庶，夹川欢喜讶龙舟。::||
清代::弘历::炊黍何论莼与菘，怡情桃李绘薰醲。今来扈跸权教置，可忘螭头珥笔供。::||
清代::弘历::溪云欲泮柳烟低，柳外青帘飏影飞。新压糟床春酒熟，换沽可解带腰围。::||
清代::弘历::世族钱塘滴𣲖钱，禦儿迁里是何年。滮湖淼淼澄明水，可养胸中一片天。::||
清代::弘历::溪上风来料峭寒，春衫也觉切肌单。笑伊何故朝衣典，乡俸从今志可宽。::||
清代::弘历::武原舟放莫教迟，烟雨楼前烟雨微。捡得石湖诗卅首，一时赓运兴轩飞。::||
清代::弘历::开年正可垦春畦，更喜柔桑叶渐肥。劝穑课蚕林下事，岂能高枕说閒归。::||
近现代::添雪斋::望中青青柳，飞絮送残阳。古道替人语，何堪又断肠。向人梦魂渡，是夜风雨旁。心寒袭翠袖，烟冷映白裳。远水著萍迹，余英落沧桑。千山飘不去，万里忆回翔。故园春何在，如丝泪数行。东君莫托付，散花更苍茫。::||
近现代::添雪斋::或曰罪于天，降此夜风冷。或曰惑于人，铺此斑斓境。皇州多崇盛，礼复千年永。平安十二时，霓虹灯色耿。丝带结绮花，群厦琉璃皿。幻彩满长街，一河星星眚。呵蜃覆重城，魅色随歌顷。梦与醒者谁，暗处尚自憬。时待息灯手，剥出黑白影。::||
近现代::添雪斋::嚣风海陆间，迷鸟失寂廓。倾城散茫然，腾蛇翻云虐。长街流火悬，双线东西错。前途或可望，辗转天之脚。黑幕如迭闳，欲锁众魂魄。谁为守门人，俯瞰试一谑。::||
近现代::添雪斋::山色聚空青，风烟翻以出。邈绝惊鹊飞，野径欲漫失。欹石数黑寒，凄深或其质。值此立虚空，竦然化清谧。复与茅茨生，聊聊两相匹。睹物易常心，合者天地一。::||
近现代::添雪斋::青叶愁如水，红莲颜色收。忽记当年梦，不复落西洲。::||
近现代::添雪斋::青叶欲垂梗，红莲红到冷。入秋莲子心，苦涩年年省。::||
近现代::添雪斋::荷塘生死处，花落子尚青。今遇枯荷雨，方知不可听。::||
近现代::添雪斋::粉粉莲花色，入秋凋零半。不及蒲草根，缠满莲塘岸。::||
近现代::添雪斋::落落莲花瓣，青青野塘水。年年水上生，秋至无缘死。::||
近现代::添雪斋::落落莲花瓣，弯弯似小船。能载我心否？随水到君前。::||
清代::顾贞观::曾是上清携手处，迢遥笙鹤遗音。水如环佩月如襟。幔亭人杳，归路已难寻。莫倚君身仙骨在，晓霜明镜骎骎。碧天云海约投簪。旧欢新别，回首两沉吟。::||
清代::顾贞观::烟月扬州不可住，金阊亭下牵船处。风流海内几知名，却傍江潭惜《枯树》。壮心无计得消磨，千叠蛮笺十斛螺。鸳鸯翡翠长相守，其奈缠绵旧事何！旧事追趋青琐闼，承恩独给尚书札。玉箱珍重贮填词，梦里西风生白发。武皇仙去已多年，老伴文明绣佛前。第一莫孤琴酒兴，夜分高宴日高眠。::||
清代::顾贞观::初日上东南，林亭空宿翳。草香珠露重，的皪侵衣袂。唱杳曲池菱，吟馀小山桂。犹闻遗翰墨，但惜沉碑碣。望古情已深，怀贤感亦系。由来澹荡人，别作流传计。翕赩贱原尝，虚徐狎庄惠。谁陪飞盖游，属和高文丽。::||
清代::顾贞观::一灯山牖出，隔竹露光泫。坐听香台人，《法华》中夜转。清泉漱寒玉，细入吴音软。嚼蜡况横陈，凡襟何时遣？::||
清代::顾贞观::不自量筋力，求为人灌园。意惟营一食，迹若避群喧。谁遗五色芝，服之诧腾鶱。奈非尘埃种，移莳安得蕃。还将理菜畦，膏泽资泉源。黾勉试操作，编篱复插援。早韭和露茁，晚菘凌霜翻。但从采掇便，未觉烹饪烦。心形诚苦疲，既饱亦轩轩。向读神农书，近闻老圃言。::||
清代::顾贞观::壁立双芙蓉，正临无底谷。谁挥修月斧，尽削银河曲？倒洒万斛珠，翻飞千寻玉。有龙蟠其下，喧极眠更熟。纵横题石字，但见莓苔绿。洗钵注军持，馀生此焉足。::||
清代::顾贞观::百里非远涉，忽嗟行路难。蓬窗半夜冻，积雪摧樯竿。念子拥衾坐，知余抚枕叹。吴中文翰侣，公宴方极欢。暖响迷玉漏，晶辉莹珠盘。谁持一尊酒，慰此孤舟寒？前路逢二谢，客愁应少宽。平生倦水宿，历历惊风湍。::||
清代::顾贞观::山浅雨亦深，烟光暮如积。窅然清池上，暂与尘土隔。倚杖玩浮沤，凭阑数归翼。无生复奚灭，有动随所息。磬响时一来，怀哉岩岫客。愿言依此境，共对香灯夕。::||
清代::顾贞观::溪口白云晴不归，溪边红雨沾人衣。老渔收罾坐钓矶，人家卖酒开双扉。槎头鳊老鳜鱼肥，短蓑藉草相因依。欲醉不醉烟霏微，去与乱鸦投落晖。::||
清代::顾贞观::倚胸交戟事谁怜，埋骨犹临大道边。结束新春儿女队，苍凉古巷姓名传。浮图旧俗还仍汉，匕首遗谋竟误燕。细饱炙鱼三月味，只应身寄太湖船。::||
近现代::连横::火山奇绝穷天下，独立峰头眼界宽。万顷平原茫似海，一轮晓日大于盘。林深泉洌春花艳，寺古云封佛火寒。到此诗情无限好，自题游记刻琅玕。::||
近现代::连横::举杯拔剑起徘徊，钲鼓南天只觉哀。明月自临曹女庙，秋风多傍越王台。卢循楼舰千樯集，姑蔑关河万马来。此日军书驰海内，安危谁是出群才？::||
近现代::连横::郑家诗婢党家缘，惹我想思放我颠。宝髻盘鸦同待月，绣裙飞蝶记游仙。果能小玉藏金屋，愿把明珠作聘钱。为问散花妙天女，春风几度入情禅？::||
近现代::连横::太原公子裼裘来，鲲岛龙门两扇开。落叶打头同看剑，对花握手且衔杯。歌场遇旧馀豪气，诗界兴新拓霸材。今日枋桥留盛会，墨云飞洒满庭苔。::||
近现代::连横::黄金何处筑高台，已死燕昭老郭隗。射虎屠龙原易事，拔天辟地有奇才。一生肝胆酬巾帼，千古文章付劫灰。三十功名尘与土，且持尊酒对寒梅。::||
近现代::连横::东山丝竹扩襟期，载笔蓬瀛眼界奇。搜索古书徐福墓，追怀战迹凑川碑。樱花晓日添行色，柳絮春风系远思。莫说袖中沧海小，朅来准读纪游诗。::||
近现代::连横::春风骀荡酒初醒，问柳寻花出野坰。半壁江山馀涕泪，百年身世感飘零。名王去后城留赤，妃子埋时冢尚青。极目骑鲸人不见，怒涛犹足卷南溟。::||
近现代::连横::返日麾戈志未摧，深秋苦恨独登台。万方多难龙蛇斗，十载埋名虎豹来。乌鬼渡荒寒月冷，赤嵌城迥晚涛哀。南溟自是兴王地，揽辔澄清待霸才。::||
近现代::连横::大江东去浪淘沙，唱绝铙歌日未斜。渺渺予怀思旧侣，盈盈带水阻天涯。分为异姓如兄弟，誓结同心报国家。寄语林逋好珍重，怡园今已放梅花。::||
近现代::连横::闻说南天试壮游，六鳌海上钓吴钩。七星洋大筹藩服，三宝船高压岛酋。好握霸权伸国力，谩论天演重人谋。匹夫例有兴亡责，肯为青山老白头！::||
明代::郭之奇::独坐看秋秋可同，秋心或在有无中。前山聚霭光如抹，远树流烟色似通。但许孤峰迎露白，安知万叶染霜红。南州炎德时相假，萧瑟何须畏晓空。::||
明代::郭之奇::秋夜自漫漫，秋魂转萧索。虚室抱青灯，衾影洵堪惜。我观旦昼为，此际皆陈迹。方知亥子门，即是古今隙。安得存存人，损外归中益。未烦愁户扃，但使玄关辟。::||
明代::郭之奇::秋叶散玉英，近远光如撒。六龙未可悬，二气胡相轧。回首望熙阳，所遇无停辖。谁飞叔季澜，尽从鸿荒滑。安得补天人，五色空中刷。稍回霜露严，遂转乾坤杀。::||
明代::郭之奇::秋天下泬漻，秋气循幽独。四时忽过中，千载何纷速。举目向天涯，所逢无故夙。山海自迷冥，云风徒竞逐。安得司方人，百宝生浴沐。飞鸟去复留，顾兔死还育。::||
明代::郭之奇::秋三已足悲，如何反加一。历乱数回风，低徊惜往日。寻幽竟夕吟，不见所俦匹。拟从沧海填，颇畏天河溢。安得乘槎人，相依帝子膝。机丝夜夜纶，愁绪朝朝失。::||
明代::郭之奇::秋思不自由，秋风吹晓臆。方心能几何，忧忧相曲直。揽衣终日行，不见所亲识。凭轩以遥望，黯黯天无色。安得倚阊人，传此凌飙翼。云英擘面逢，玉露斯堪食。::||
明代::郭之奇::天河皎皎流清澈，白云片片横霄闑。是云非云动远华，以色为空空似涅。空天漻泬自高浮，挹斗扬箕时并揭。玉龙开影乍双垂，帝子临津初罢辙。虚劳鹊羽漫多填，颇怪机丝堪近缀。九野平分二气绳，如断复联疑肪截。千年几见问津人，万里空思玄圃穴。玄圃之山百泓飞，汇而为海四河别。惟有白河向东南，天波亦使中原洁。凭兹洁意俟三秋，秋天返照光如雪。河源自此不须穷，耳目之前星宿列。幽含明吐已昭昭，上下同流那可竭。::||
明代::郭之奇::于铄王师晦养时，中原满目尽堪危。七年为政非徒尔，万国同风始在斯。讨贼经年劳帝念，朝天何日了臣思。受恩感激寻常事，虎拜扬休尚可期。::||
明代::郭之奇::彤弓三载愧时藏，白旆秋来动晓章。遂许驱驰同桨率，所忧付托转徊徨。乘势自可趋兵进，两立终难令武扬。臣力臣躬今未已，何人脩我速偕行。::||
明代::郭之奇::满庭秋草散幽阶，几片峰云白似揩。净几明窗无俗课，敝床疏席有馀佳。但留万古高胸在，肯令三生夙志埋。举目遥思斤竹岭，斜晖时映木兰柴。::||
近现代::施蛰存::终古西兴渡，行人尔许忙。缁尘贾客担，黄竹女儿箱。孰了莼鲈计，新来寇盗狂。风波愁失所，铁弩待钱王。::||
近现代::施蛰存::刺促三弓地，江湖百感身。忽回鸿鹄志，来与石泉亲。秋菊有佳色，长安无故人。鹿车堪共挽，原宪未全贫。::||
近现代::施蛰存::吾来岂怀古，独上越王台。吴下云山远，秋深画角哀。感时思处女，尝胆邈雄才。天下危如此，灵风安在哉。::||
近现代::施蛰存::一贫真到骨，五柳幸当门。吾已耻弹铗，汝差能采蘩。亲存讵为老，意得或忘言。且吃椒盘果，斯须语笑温。::||
近现代::施叔范::将堕头颅刀下夺，草间从无此奇兀。回天力竭鹧鸪黄，遁入萧街卖药活。饥来更鬻无根兰，笔笔风霜起残山。山松日老头垂白，元气排□迸金石。馀生别有天地开，花乳□艳端溪赤。怒艳纷披皆泪花，半入桑田半海涯。鲒□亭圮高文在，读之往往神鬼嗟。海枯晚出澄泥砚，中窟蛟龙手亲选。当年定草万檄书，马背相随共苦战。吁嗟乎，遗民历代推梨洲。仲兮寂寞三百秋，我思其人狂叩头。四明山，黄竹浦，汾河水凝太行土。留此一片稀世珍，韩陵之碑周石鼓。::||
近现代::姜胎石::此何声也，记儿时、遍访龟年遗躅。多少痴情和热血，付与豪丝哀竹。去日堂堂，余音袅袅，未断先求续。曲难离口，敢夸余耳闻熟。何意四海扬波，孤悬一岛，大有阳春曲。读到百回同不厌，总似清言霏玉。啸爱孙登，浦临黄歇，空羡双梅屋。万年三塔，愿君垂老多福。::||
近现代::姜胎石::意气动湖海，我最爱元龙。记曾橐笔黄埔，恰喜与君逢。同是鸾飘凤泊，赖有花香鸟语，吟兴十分浓。转瞬卅年矣，尊酒不曾空。追往事，历燕粤，浙西东。倦游偶息，鞭影握手到吴中。忽报行年六十，我愧犹迟五载，鬓秃更头童。两字祝清健，韵语当呼嵩。::||
近现代::姜胎石::打桨烟云里，白公堤下孤舟倚。点点萍花，流不尽真娘珠泪。懒去寻秋，没个南朝寺。君莫笑，海外神仙吏。乘海风吹到，访遍寒山故址。结构今何似，亏他摹写诗中意。渔火江枫，谁省识当年愁思。一样钟声，搅破离人睡。过夜半，夜色阑珊矣。祈满天霜月，今古都成韵事。::||
近现代::姜胎石::迎春楼外且停车，大嚼屠门意自如。到底江乡风物美，鱽鱼缠过又鲥鱼。::||
近现代::姜胎石::平沙浅处架浮桥，咽住滩头来去潮。偶倚危栏窥北岸，瓜州艇子隔江摇。::||
近现代::张采庵::先送寒灯青脚下。无意瞒人，声在红坭瓦。真是小楼听雨夜，杏花不管明朝价。密密疏疏珠玉泻。一霎春酣，一霎秋潇洒。未必便无知我者，今宵欠个联床话。::||
近现代::张采庵::二月江城寒未解。萧瑟嵯峨，楼阁苍烟外。破帽低檐风野赖，榆钱满地还春债。睡起山容多笑态。一抹青痕，省识真眉黛。欲向深春求浅爱，斜阳立尽终相待。::||
近现代::张采庵::破扇残笺慵却理。薄薄宫眉，蹙损吴山翠。弦上莺声声上字，声声诉说南朝事。低唤奈何还问你：帘外妆前，不见青溪水。燕子桃花春梦耳，为谁牵惹回惶意。::||
近现代::张采庵::恨水愁烟横楚岸，倚遍红栏。望遍亭长短，时节落花人易倦。依依芳草连天远。莫掩眉尖愁一段。数到归期，每误金钱算。煞似回肠千百转，东风搅得垂杨乱。::||
近现代::张采庵::柳波摇曳红楼角，轻寒料峭罗衫薄。掠眼燕翩翩，临风独可怜。瞿塘音讯绝，恨媲丁香结。春病上眉痕，凭栏日又昏。::||
近现代::张采庵::春水垂竿晓露瀼。秋江撒网晚风凉。天月白。渚花香。得鱼饮酒水云乡。::||
近现代::张采庵::万树垂杨古岸前。数声长笛夕阳边。随逝水。放归船。芦花风软尽酣眠。::||
近现代::张采庵::却下湘帘良夜静，一穗昏灯。一个人儿影，墙外西风墙里听。相如消渴烦秋病。密约沉沉空记省。归计偏无，归计偏无定。取次思量眠更醒，窥人好月圆如镜。::||
近现代::张采庵::廿三廿八趁长墟，社鼓田田逼岁除。橘绿橙黄萝卜白，占时还要买通书。::||
近现代::张采庵::金盘香饼切红绫，赏月楼登最上层。赛竖中秋天不夜，有人还放孔明灯。::||
明代::苏葵::尽日临池学八分，可堪黄叶困毛君。十年未就三都赋，一将空提万字军。雁抹晴空疏堕影，虫缘荒砌古留文。如今醉有淋漓墨，不写羊欣白练裙。::||
明代::苏葵::苜蓿萧萧练影寒，梦随天仗忆和鸾。香飘阁道曾骖辇，觞罢瑶池未解鞍。谁信沐猴能却疾，自怜良圉未加餐。瘦来汗沫还流赭，怪杀孙阳会遇难。::||
明代::苏葵::翘陆无心首漫低，夜寒龙骨怯风吹。葱花半染尘沙暗，玉箸非贪草粟垂。岂负天闲誇太乙，每惭边骑破阏氏。多时药石无人管，卧看金羁报主迟。::||
明代::苏葵::细拍鸱夷节短歌，歌声清畅杂猗那。樊笼局蹐怜鹦鹉，霄汉飞腾爱鴐鹅。赵士几应羞剑小，秦医谁最得车多。醉乡剩有离形妙，又解貂裘换白醝。::||
明代::苏葵::梅花月照远臣怀，夜上层楼望泰阶。堪笑坡翁诗案刻，未应雷焕剑光埋。遭逢圣世嗟无补，较看吾生信有涯。坐阅台前双柏树，岁寒风雪漫挤排。::||
明代::苏葵::索酒无诗直酒钱，醉乡迷路奈愁缠。寒深院落堪怀玉，日短江湖爱学仙。枥下练光怜騄駬，斗间紫气惜龙泉。东风不管苍髯改，开到梅花又一年。::||
明代::苏葵::不从草昧助诛新，争肯时平拜谏臣。天上功名非强厌，山中情性本来真。可怜汉业频更主，只有严滩未属人。岁岁钓台烟雨外，白鸥无恙水潾潾。::||
明代::苏葵::不须梦卜旧知名，仍著羊裘拜内廷。亦有人豪甘晦迹，只无英主是忘形。遗竿可属元真子，野水虚涵处士星。试问同时膺辟者，几人勋业在丹青。::||
明代::苏葵::只读前书懒著书，虞愁也到病来躯。十年作宦闻歌凤，何日寻诗学跨驴。秋雁恰同人意远，霜蓬偏切旅怀初。衰迟岂复投齐好，自爱商丘也弄竽。::||
明代::苏葵::几年慵事子公书，世事何裨七尺躯。有梦忽然随海鹤，不才徒尔笑黔驴。十年旅食狐裘老，一夜归心鹤发初。不道故山藤枕外，雨泉风竹送笙竽。::||
近现代::赵尊岳::乘风。瑶宫。相逢。尽从容。能通。凌霄羽翰如翩鸿。夐然星斗罗胸。疑阆蓬。下王绝尘踪。只步虚有声太空。指南肇造，遥忆姬公。左徒去后，玉虬谁骖九重。窥炳灵于圆穹。吐华于长虹。高寒吾愿从。排阊呼鸿龙。蹑足幻云峰。更持卮酒邀碧翁。::||
近现代::赵尊岳::藻艳披缃帙。几摩挲茸窗倦晚，梦痕如织。憔悴年时高阳侣，凄断人天只尺。凭茧纸乌丝留得，多少危阑登临意。只龙香凤尾差堪识。千古恨，剩邻笛。九天吹管悲寒食。尽飘零霓裳断序。翠镫华陌，老去定场花时泪，分付红牙彩笔。更侧帽行吟何日。兜率海山应相念，念嘉荣犹挟王门瑟。笙鹤外，暮天碧。::||
近现代::赵尊岳::大好秋容，天香满院承丹旭。十年薖轴，一笑蕉中鹿。几度潮生，看遍陵成谷。添筹屋，清光同沐。把盏斟醽醁。::||
近现代::赵尊岳::伤往事，人倦独支颐。坐久重楼都入望，画阑犹倚玉箫吹。将信更还疑。::||
近现代::赵尊岳::无限恨，消领绣帏中。轻梦已随兰麝散，五更和泪咽铜龙。侵晓怯微风。::||
近现代::赵尊岳::端正好，风露下新秋。脸色荷花相逞艳，轻拂垂柳看行舟。脉脉水西楼。::||
近现代::赵尊岳::端正好，时节恰秾春。箫鼓隔堤催画鹢，镜漪落照罨芳尘。犹有未归人。::||
近现代::赵尊岳::绕遍阑干，千红万紫，旧经行处。斜阳外，杜宇声声唤归去。无多影事随流水，问断梗、飘蓬几误。尽芳时消受，眉痕片霎，绮怀谁诉。凝伫。重来路。怕径冷苔荒，蝶愁蜂妒。天涯倦絮，那回犹罥朱户。莫教辜负从头约，只横雨狂风易阻。茧纸涩，雁昼沉，难寄离愁万缕。::||
近现代::赵尊岳::湘弦润湿苔侵绿。春雨相连续。玉阑孤倚悄无言。看尽浮花，浪蕊送华年。回头挂壁银筝在。手涩调新解。无声过泛最情深。为问满怀，幽怨可能任。::||
近现代::赵尊岳::荼蘼一架才开了。便觉春光少。游丝几度袅东风。更逐残英，飞舞小庭中。雏莺乳燕寻常在。转烛年华改。声声你不断离愁。绿绮窗前惊醒梦如流。::||
清代::萧道管::薄帷淡如烟，春阴浓于墨。窗前倚复倚，稍觉寒恻恻。顾兹瓶中花，倍有销魂色。因思成小筑，万本会香国。南轩坐管领，红紫面皆北。太阴有炼形，暄妍未为得。::||
清代::萧道管::酴醾香梦何匆匆，花散天女褪紫红。天然金玉抱奇相，锦绣照耀谢化工。美人薄采不盈掬，宜田待女怨东风。烟携雪挺搴素袂，淡黄深白摇绮栊。低垂蕙帐悄然觉，蘅芜恍惚把芳丛。残蜂倦蝶不到处，无衣妆额尤玲珑。美人何日不成虹，白云黄竹逢西东。::||
清代::萧道管::秋声不起青杨巷，夜色平分黄篾楼。晒罢残书无个事，诗情伫到个萤流。::||
清代::萧道管::西风不算清凉伞，南阮无多黄竹箱。拥得桃笙背镫坐，月痕如水过东墙。::||
清代::萧道管::定有琼楼特地凉，银河烂熳起红墙。黄姑曝惯黄绵袄，不领天孙云锦裳。::||
清代::萧道管::水田真漠漠，雨后少人耕。白鹭不飞去，相随立复行。::||
清代::萧道管::梨花零落尽，独有豆花肥。多谢东风意，微香吹扑衣。::||
清代::萧道管::荠麦东风绿，菜花斜日黄。郊原好颜色，生色上衣裳。::||
清代::萧道管::春暮花飞尽，无人寂闭门。满庭苔草色，诗思在黄昏。::||
清代::萧道管::微月澹空庭，薄云天际青。鸣蛩犹阁阁，瘦蝶已星星。曲院蕉疑雨，疏窗镫似萤。江潮少焉至，荻叶最堪听。::||
清代::沈曾植::残照不回头。睇燕危楼。无心秋色有心愁。尽眼垂杨千万缕，踠地丝休。重叠报章留。黯淡银钩。榆钱飞尽麦人收。长是断无人见处，芳草悠悠。::||
清代::沈曾植::岸帻风前，又过了、一年春色。垂杨外、鹊儿喜报，莺儿歌剧。梁燕语闻长叹久，林鹃泪为思归滴。又红肥、绿瘦几多般，催朝夕。霜鬓老，金杯窄。花易尽，愁何益。怕东君误了，九秋荆棘。鹰到春来能变化，蛇怜风去无踪迹。作大家、儿笑复如何，茵凭侧。::||
清代::沈曾植::楚天征雁参差起，斜行北向凄断。低徊重倚木兰桡，殢晴云池馆。悄堤上柳舒青盼，夜来不放红妆绾。总是玉关情，怕缺月窥人丝鬓，寒食春远。长近酒尾吟边，断肠无处，鹊炉心字千篆。风怀不是绛都春，芳事悤悤换。便千里鹧鸪啼遍，梦魂还滞梨云攓。自料量乌巾角乱，插繁花莫惊泪眼。::||
清代::沈曾植::月约寻翻误，春愁梦惯疑。壁弓杯影任娇痴。忘却一彄银约定情词。子夜歌频变，秦筝调更移。簪花新格写乌丝。认得三星带月小名儿。::||
清代::沈曾植::春在无人行处院。燕语声停，蝶梦花头款。卐字阑干连不断。柔波荡漾银塘满。两地沉吟三月半。约略行踪，只在蔷薇畔。密语幽期深复浅。袖中锦字分明见。::||
清代::沈曾植::别浦徘徊隐钿车。谪仙散诞醉流霞。归来渔子都忘世，去后刘郎不问花。空色眩，色空嗟。杳然流水到天涯。东皇合念春无主，处处流莺忆故家。::||
清代::沈曾植::谢阇黎，十年禁足，玉鞭忘了春骑。夕阳漫想亭亭影，烘入澄江霞绮。呼角里。道收拾商芝，移种秦源里。鹧鸪啼起。便红雨纷纷，道人悟了，作饭了非计。伤春目，多少蜂酣蝶戏。不是凉州乐世。散花天姊含颦见，不断花閒兴废。楼笛倚。便吹彻苍龙，难道悲华意。东风休矣。只笑也堪怜，开原多事，鹃血渍襟泪。::||
清代::沈曾植::雄剑无端挂壁鸣。秋涛摇废垒，转鼍更。王良阁道照人行。歌宛转，心抱北辰明。云水谢浮名。客心争日月，预期程。与君回抚伯牙琴。天风静，来有大龙听。::||
清代::沈曾植::西北浮云车盖去，晚来心与飘风。高楼独上与谁同。名随三老隐，声在九歌终。不是凭阑无下意，新来筋力添慵。江心桃竹倚从容。音书迟雁字，经本閟龙宫。::||
清代::沈曾植::昨日雨寒今日热，午风儿女钗符。大夫角黍意何如。九江山九面，九逝郢魂苏。满酌雄黄除恶酒，老夫醉颊回朱。三年蓄艾计非疏。南山骑虎去，不见鬼捓揄。::||
近现代::陈振家::清蝉乍叫雨初收，小立芳郊渚岸头。和日青山天宇净，一川如画橹声柔。::||
近现代::陈振家::木棉炸絮逐长空，一派湖山尽绿丛。忽闻老妻眉色舞，呼看银嘴小桃红。::||
近现代::陈振家::艳姿娇态自堪怜，小小空间已释然。终日向人售色相，从来不识有苍渊。::||
近现代::陈振家::昔岁青灯连晓曦，欲磨一剑证男儿。天机忽转无常道，唯剩柔情写旧诗。::||
近现代::陈振家::豪注荒郊二亿金，难教佳丽动芳心。吴宫唐苑温莎堡，殿宇萧疏乱草侵。::||
近现代::陈振家::山腰野寺没斜晖，留听松声立翠微。荒径缘溪银鹭起，遥看农妇荷锄归。::||
近现代::陈振家::山野曾谁敢乜斜，威凌群兽是孤家。可怜人类略施计，胜尔如刀满嘴牙。::||
近现代::陈振家::弱势者伦多设防，甲坚腹厚壳中藏。渔人伸手捉将去，严实亦难逃祸殃。::||
近现代::陈振家::莫看竟日冷如霜，仰仗之时情自长。倘遇不平君必助，天生一付热心肠。::||
近现代::陈振家::不学妖娆桃李颜，名微难入百花班。唯凭一掬清纯质，留得温柔在世间。::||
近现代::刘鹏年::偶落吟鞭偶驻车。红榴西畔是儿家。零欢断梦一些些。任说君恩深到骨，争知侬影瘦于花。频年芳草满天涯。::||
近现代::刘鹏年::小小朱楼曲曲桥。横塘烟雨夜潇潇。倩魂端向此时销。一水红添鲛泪涨，万山青送马蹄骄。闷寻鹦鹉话无聊。::||
近现代::刘鹏年::一寸相思一寸灰。珍珠帘卷燕双飞。春风闲煞好楼台。减到腰围还病酒，最难红粉解怜才。玉珰缄札几时来。::||
近现代::刘鹏年::信有三生未了缘。自将红泪报缠绵。指尖弹冷七条弦。别酒乍醒杨柳岸，春魂犹殢海棠烟。一般憔悴可人怜。::||
近现代::刘鹏年::便得重逢路恐迷。无情有恨独怜伊。天涯回首一沾衣。谁遣惊鸿空照影，似闻飞絮已成泥。夕阳红到粉墙西。::||
近现代::刘鹏年::夕阳瘦却垂杨影。閒花片片粘幽径。无语下罗帏。空庭燕子飞。相思原两字。消尽千行泪。敢异别时心。君恩海样深。::||
近现代::刘鹏年::嫣红姹紫江南路。黄昏一阵帘纤雨。新月上雕梁。兰闺卸晚妆。香衾曾共拥。私比桐花凤。清梦欲成时。空山叫子规。::||
近现代::刘鹏年::宵深暗怯罗衣薄。帘钩响处灯花落。客路渺三千。花枝笑独眠。一春鱼雁断。无意拈刀剪。奇福羡鸳鸯。飞飞总是双。::||
近现代::刘鹏年::轻寒恻恻愁如絮。撩人双燕呢喃语。又是断肠时。落花辞故枝。玉壶春酿暖。薄醉抛书卷。望眼几曾閒。千山更万山。::||
近现代::刘鹏年::衣松带松。灯红泪红。吹将檐马丁东。是西风北风。银蟾半弓。芦帘一重。浑忘时序匆匆。在愁中病中。::||
近现代::程滨::痛饮龙头水一卮，泠泠沁入旧心脾。云何蕞尔倭夷国，都见河清海晏时？::||
近现代::程滨::拂过羲和日驭鞍，扶桑顶上作游槃。炎光逼烁无逃处，海底森森作广寒。::||
近现代::程滨::高城新筑薄云霞，不是当年太阁家。林外悲鸣玄影掠，依稀社鼓起神鸦。::||
近现代::程滨::波臣十万目鳏鳏，想得当年海色殷。千载斯文天欲丧，人间无处不崖山。::||
近现代::程滨::多少维摩身外朵，殷勤待我一时开。此花终是归于寂，润作昆池劫后灰。::||
近现代::程滨::何日东君解绨袍？垂杨未织绿丝绦。街声不到深深巷，泄露春光一树桃。::||
近现代::程滨::屈指人间又一春，依然大路满车尘。江南细雨商量梦，蓟北柔荑冷落人。::||
近现代::程滨::残碑十字影纵横，终古泬廖风雪声。百丈玄冰九原下，知君凛凛尚如生。::||
近现代::程滨::沧海幽幽静似潭，仙乡只在水中涵。云峰高处皑皑白，冰雪融时淡淡蓝。::||
近现代::程滨::常在深闺不许窥，芳名袅娜唤罗斯。腰身滚滚风情好，如晤开元一美姬。::||
明代::罗玘::三月莺华江不寒，归船如马坐来安。眼观城郭人民旧，心觉形骸礼数宽。翁试抱孙忘老去，饮初留令喜杯乾。羹墙俎豆常常见，自是他年易作官。::||
明代::罗玘::馀熇刚得片云浮，天亦怜人绝顶游。此会垂垂遗我老，诸公衮衮觉谁忧。已传新将韩擒虎，无复偷儿奡荡舟。定到五更宫漏下，可忘问寝到龙楼。::||
明代::罗玘::梅华水沁白云根，多事公游公试言。想古有华真壮观，到今无日不潺湲。灵源脉脉唯僧识，题壁欹欹仅寺存。酒尽夕阳人散后，六朝多是合招魂。::||
明代::罗玘::洞门禹凿故轩轩，诧讶迟回踏石翻。形胜坐呼僧问得，险巇一任骊扶攀。江澄灯影虚明灭，泉作蝇鸣乍寂喧。又说下方蛟蜃恶，怒时壅水到城垣。::||
明代::罗玘::此生此日此冯轩，惊见银山大浪翻。石窟定僧如鬼瘦，斗崖悬树与猿攀。风雷半夜鲸鲵吼，霜露满天鸳鹤喧。面面云中千岫出，若为龙象筑长垣。::||
明代::罗玘::笼闭笼开任主裁，主如怜鹤可长开。肯容俗客调飞舞，许借仙人骑往来。曾对凤鸣栖在竹，定因子和立当台。赤睛可是能人语，我欲从之问斗台。::||
明代::罗玘::肉食于公旧减裁，鹤笼新向竹边开。细思馋守胸中饫，却讶坡仙梦里来。岂为雌雄谐律吕，要多清逸壮楼台。阳春白雪须追步，莫待归当第几台。::||
明代::罗玘::谁染玄裳谁与裁，渭川谁种复谁开。因时箨落惊风舞，瞑趁林空踏月来。鸣向中天鳷鹊观，飞依南郭凤凰台。坡公更续云龙记，谁道文星逼上台。::||
明代::罗玘::春风吹湿楚天云，卸下芳兰点点春。个里化机原酝酿，眼前生意此君臣。从渠馀润归沧海，赢我全功付谷神。只恐南山又朝隮，不妨重压华阳巾。::||
明代::罗玘::何年夸父海中游，摘此瀛洲奠此州。风景从前如有约，江山于我若为谋。诧登洞府心先醉，看眩曼延眼欲流。老去枯肠仍酒病，坐来琼玖付谁收。::||
近现代::添雪斋::莘野溢初寒，沧波渐悲怆。黯然记得么？曾有晚风唱。::||
近现代::添雪斋::樱桃花欲消，浅浅著纁绛。一夜影随风，梦过青石巷。::||
近现代::添雪斋::无心非灭想，深杳思迷惘。寒雨落花时，独生兮独往。::||
近现代::添雪斋::空冥风定定，流韵染清霜。乞作凝香句，任之共渺茫。::||
近现代::添雪斋::苍旻多泣梦，无意吊吾邦。夜逐悲风起，吞声过碧江。::||
近现代::添雪斋::生之携梦纵，偶与淡然共。零雨欲蒙时，新芜碧无缝。::||
近现代::添雪斋::入眼绯花梦，仍兼时雨送。深怜五百年，尝与三春恸。::||
近现代::添雪斋::寒生淡日低，古木荒青冢。无语对天风，始知秋气重。::||
近现代::添雪斋::新月古岑风，荒戎起罗唝。谁人识碧痕？偶有微心动。::||
近现代::添雪斋::远山新黛色，雨后紫烟浓。识得苍凉意，风中第几重？::||
清代::曾廉::人生来日正悠悠。酒盈瓯。花盈头。灿烂芳春，何处不风流。虽使秋来霜信冷，俏织女，伴牵牛。团团明月照西楼。上帘钩。多含愁。应恨时乖，夫婿不封侯。若使封侯官都护，头雪白，戍伊州。::||
清代::曾廉::画堂夜宴听吹笙。有渊明。赋閒情。采药求仙，只是爱倾城。难得桃花红逗处，和月色，倚云屏。主人不惜出娉婷。歌喉清。舞腰轻。云雨荒台，几日可曾晴。狂客要求些子事，劳玉笋，进金觥。::||
清代::曾廉::澄滨野老醉模糊。白髭须。要人扶。竹外长桥，横转过村墟。难得主人能爱客，奴白饭，马青刍。野花历乱树扶疏。织寒芦。护龙雏。溪上人家，一幅晚春图。复约酒人今日至，隔篱落，笑相呼。::||
清代::曾廉::画堂掩映小溪边。缚秋千。绮檐前。无数青山，杨柳绿如烟。欲向乱山丛柳处，过溪去，只无船。年年洲上草如毡。尽流连。且閒眠。烟外一梢，早已噪新蝉。不道斜阳山倒影，游鱼戏，翠崖巅。::||
清代::曾廉::杜楼楼上托书生。北墉清。南窗明。堪笑贫家，三载构方成。若使束薪能作柱，拔松柏，种榛荆。阑干晚倚正新晴。多蝉鸣。少人行。山影前遮，依约是围屏。更得初更明月上，凉瑟瑟，水精城。::||
清代::曾廉::黄金台下土门秋。绿油油。忆曾游。看遍天涯，华屋与山邱。山上石牛牛背稳，痴老子，合骑牛。人閒风浪几时休。到中流。却回头。问有何人，铁索系孤舟。只是荒园花共草，逃龌龊，且夷犹。::||
清代::曾廉::瑶筝试歇。且教促膝尽情说。略似陈湘。十五有余淡淡妆。湘熊斐几。不信为卿今日死。袅袅清歌。又惹桓伊唤奈何。::||
清代::曾廉::生来宏硕。识字劣能欺项籍。求见何劳。借问君家有凤毛。销金帐里。雪夜羊羔无限美。怒向良工。闪烁金睛是大虫。::||
清代::曾廉::人閒天上。春去落花无处访。莫入王宫。好个词人一代雄。大名小令。金屑琵琶清夜听。丹雘模糊。寂寞青溪伴小姑。::||
清代::曾廉::鹤楼玉笛。吹得白头能再黑。且耐新寒。亲与霓裳仙子看。红裙莫笑。老丑当时原美少。无限轻松。閒与儿童捉草虫。::||
近现代::黄绮::溪头照影浴红英。浊世自清明。白鸥愿作儿孙辈，一一取呼名。须十丈，发无茎。笑纵横。纤云似网，欲换鱼儿，尽作天星。::||
近现代::黄绮::人殊胜。风初定。万花如海春如镜。轻罗绉。微香溜。君应休恨，伊先来就。后。后。后。闲乘兴。偏贪静。醉中无恙千年庆。情非旧。诗俱秀。怎将愁减，深知添瘦。又。又。又。::||
近现代::黄绮::桃花莫是知人事，为我红羞。为我红羞。昨夜春风入画楼。明眸迎盏光流碧，歌罢情幽。歌罢情幽。红烛双龙照自由。::||
近现代::黄绮::踏月寻踪，梦不寒。尽涂旧句欲无言。山犹累累青如冢，水自泠泠曲入环。怜计拙，济时难。梅花零落覆衣冠。为君洒泪非亲故，已胜他人带笑看。::||
近现代::黄绮::今几何时，混芒里、一无所觉。谁使汝、少年为此，多情作恶。故鸟呼名埋恨地，好花辞树消魂约。应抛书、自许护河山，男儿弱。病中语，难忘却。个中事，休追索。正重来探视，焉知非昨。风蚀颓垣如破被，雨沾积藓疑灵药。向松林、何处觅孤坟，西飞鹤。::||
近现代::黄绮::裁句难工，提壶去也，云天一望长些。双桨当车，须知处处吾家。船头鸥趁溪头月，伴笛声、散入芦花。待眠时、衣裹烟波，𥱊展银沙。鱼龙亦欲乘风举，记浔阳送客，犹恨琵琶。一夜惊心，从今珍重年华。兵余幸见城空碧，问何人、尚动悲笳。劝公乎、强渡横流，小住非佳。::||
近现代::黄绮::滑似莺吭，腻同花粉，软胜春波。唼喋鱼儿，欲开还闭，慢送香和。樱桃红透微涡。正颤动、知君谓何。故故支吾，怎能消受，一曲清歌。::||
近现代::黄绮::为甚这儿轻探。如愿。梦中仙。醒来还抱枕儿卧。蹉过。晚星前。::||
近现代::黄绮::确是你先怀意。偷视。小楼西。直钻心坎怕人夺。难说。愿天知。::||
近现代::黄绮::喜置杯盘暂作宾。城隅小聚结芳邻。寄笺犹怪言多曲，负约翻教意更亲。风前梦，梦中春。良宵醉拜百花神。男儿诗杰身长健，戏剪髭须赠美人。::||
近现代::刘斯奋::金箭斜飞，惊散玉鹅，雪羽满天。渐远山收绮，银鱼跳月；平沙展雾，乌鹊鸣滩。沧海人归，黄粱半熟，相戏门前细犬欢。茅檐下，有泥溪新涨，可濯吾颜。生涯莫动长叹。任万虑樽前醉眼宽。甚长沙秋士，空楼吊影；孟尝狂客，长铗频弹？料理畚箕，安排土石，万古功名一笑间。连营静，又潮音催梦，依约前湾。::||
近现代::刘斯奋::君按采桑子，吾翻水调歌。登高休说，重九临水亦无何。未必华嵩还望，不见烟波南岸，风笛小亭过。座上沽屠客，胸次正嵯峨。已无酒，姑啖饼，议山河。夕阳容易，暗染鸦翅入庭柯。一笑明朝归去，各认前途风雨，回首指青螺。珍重男儿诺，莫拭泪痕多。::||
近现代::刘斯奋::休道狂依旧。记当初、花街问卜，名垆赌酒。梦入神山探巨笔，呼起精灵相纠。漫赢得、露盈双袖。睨目词场三万里，叫南东，谁是搴旗手？看破牖、霜锋吼。青青发共垂垂柳。惊去也，西风容易，消磨什九。击碎珊瑚成百感，谁解柔肠千缕？喜君等、胆肝能剖。竞掷豪情鞭大句，倚芳樽、醉尽南北亩。他日约，问屠狗。::||
近现代::刘斯奋::梦也何须说？倚秋风、连营马动，荒鸡凄烈。壮士翻腾潮水去，苦战人间未歇。待与子、醉眠明月。淬剑光寒青发竖，忍一腔冷落男儿血？暂起舞，从容别。朱弦休拚悲歌绝。羡少年、风情湖海，胆肝如雪。笑指千年奇劫后，鹰击苍溟空阔。直须把、风争云夺。一角词场重料理，向樽前、倾尽南北杰。君不见，玉壶缺。::||
近现代::刘斯奋::麻雀飞窥香稻垛。会议开时，陌上行人过。一树浓阴秋楚楚。人们都向沟边坐。快语一声花一朵，朵朵声声，都向心头堕。人散日斜暝色锁，平原一片星星火。::||
近现代::刘斯奋::陌上游丝吹不断，花近高楼，楼外巢新燕。名字每从心里唤，呼来忽觉红双脸。叵耐个郎情腼腆，欲语无言，滴滴时针转。隔院课铃催二遍，倚门一瞥惊鸿远。::||
近现代::刘斯奋::记得当时楼畔见，不道重来，蓦地琴心乱。一束瓶花横对面，抬眸人并花深浅。那敢轻狂邀笑盼，已觉情多，默默蛾眉懒。捡点閒愁天不管，片云凝梦春山远。::||
近现代::刘斯奋::一从区子病不起，盘胸十万龙蛇死。叱吒书坛要健儿，恸向南天无此理。风雨心盟三十年，天真磊落感君言。灯深犹记西关夜，小草新成杜秋篇。::||
近现代::刘斯奋::中庭有香木，伐之得两琴。远知君子至，抱出绿榕阴。洗手复弄之，发音清可闻。始作暮云合，再奏山月昏。三鼓弦何促，泪下忽沾襟。岂不嘲客耳？聊用见率真。奏罢即分赠，幸勿卑无文。君看双琴上，宫商颇不亲。此发彼辄应，用意何其深。时时一相拂，所以存精神。::||
近现代::刘斯奋::南塘有老树，久枯无片叶。及春雨向繁，离离发何烈。持酒置其下，月出明皎洁。清风从东来，鼓舞歌激越。自言少年时，颇负淩霄质。炎气日催长，零露暗滋茁。忽忽二十年，白云渐相拂。徘徊遏悲风，俯仰干白日。方谓栋梁时，材高宜毋失。焉知世不良，恶物转摧伐。雷电实无情，毒虫恣穿穴。愧非铁石躯，何由避齮龁。一日繁花萎，两日叶尽脱。三日死新条，所嗟犹半活。中夜每惊寤，沉思痛惨栗！悠悠天地长，何处托吾骨？夜来感春气，壮心动郁结。犹得为叶花，岂复占风月？老叶未足珍，应能辨霜雪。老花未足贵，春泥化其屑。所以益后来，只此足愉悦。我闻老树言，感动冲毫发。启我日月情，照人肝胆澈。因忆二三老，仿佛见高节。起坐暂低回，长庚看明灭。::||
近现代::汪玢::风凄其，雨凄其，风雨凄其凫雁飞，人家近水涯。烟霏微，雾霏微，烟雾霏微红绿衣，花楼串桁垂。::||
近现代::汪玢::不为多情解怆情，西风扬起暮云平。庙堂箫管金如土，饿莩兵戈道路横。趋枥食，傍垣行，可堪今日作书生。待将一骑冲尘去，踏碎关河古月明。::||
近现代::汪玢::怅望绿云深处，迷路。愁殢海天涯。腥风恶浪遣年华，辜负曲园花。短尽少年豪气，无谓。谁与话凄凉。漫浇磊块与文章，杯酒落空肠。::||
近现代::汪玢::信得金钿误玉腰，水堂深处麝烟消，朱扉长锁独无聊。绿树化阴看结子，红颜投老惜馀娇。凤凰台上忆吹箫。::||
近现代::汪玢::长相思，短相思，长短相思梅熟时，鹧鸪作对飞。春难归，夏难归，春夏难归误了伊，连娟淡写眉。::||
近现代::汪玢::端正情怀写怨词，墨痕浓淡手参差。今年不比去年时。好梦也曾撩远客，破家安得卜归期。江南空有月如眉。::||
近现代::汪玢::长爪慧心人，爱作风流画。画出娟娟跣足娘，临水湔衣也。一阵竹林风，碎韵沙沙者。蓦地回头意绪多，怕是人闲话。::||
近现代::汪玢::小小楼台闲院宇，渐江上，曾闻杵。略相似鸠江多怨杵。昔日也，风兼雨。今日也，风兼雨。细草流光花满树，叫蜀魄，催归去。问归去如何归得去。水亘也，天涯路。山亘也，天涯路。::||
近现代::汪玢::春到江南春又暮。和雨和烟，绿上江南树。斗草吹花寒食路。安排好个风流处。惹我开帘张绮户。燕子飞来，燕子飞飞去。飞去还来还软语。深情待要和郎住。::||
近现代::汪玢::春来也，来自九天涯。几树梅开明胜雪，一溪水涨绿于纱。风嫩景云斜。::||
近现代::范廷铨::东山别墅五湖滨，看菊何须问主人。老圃黄花香晚节，培成桃李满园春。::||
近现代::范廷铨::自怜家住湖山窟，多半名山不记名。霜稻千畦松万壑，钿车如在画中行。::||
近现代::范廷铨::茗椀清谈试竹炉，香山耋老竹林徒。惜无摩诘丹青笔，来画西园雅集图。::||
近现代::范廷铨::清秋挈伴扣禅关，古寺奇峰四面环。饱啖僧厨香积后，小亭闲坐看秋山。::||
近现代::范廷铨::白云洞口少游人，老树荒庵祀洞宾。一瓣心香莲座拜，灵签私自问终身。::||
近现代::范廷铨::古寺深山暑气清，禅房花木道心生。解除烦恼伊蒲馔，唤醒痴迷梵呗声。鹿苑谈经难度劫，龙华高会未销兵。愿施我佛慈悲法，常护梁溪百里城。::||
近现代::范廷铨::雨后湖光众绿生，扁舟容与布帆轻。峰登鳌背山争出，浪击鼋头水有声。槐柳池塘人话旧，瓜壶场圃鸟催耕。明年倘集兰亭褉，愿借名园斗酒兵。::||
近现代::范廷铨::金谷园林绿野堂，蠡湖四面地中央。看山楼阁蒹葭绕，近水亭台菡萏香。我辈俊游青雀舫，人家团聚白鸥乡。他时赏桂延秋月，欲借枫台斗酒觞。::||
近现代::范廷铨::近水遥山画不如，王家别墅辋川居。瓜壶场圃宜调鹤，菱芡池塘待养鱼。桑柘连村杨子苑，柳桃夹岸郑公渠。年年约我看花节，深感虞翻尺素书。::||
近现代::范廷铨::万顷平湖一镜开，辋川别墅小蓬莱。新亭风景支筇赏，画舫烟波载酒来。佛寺庄严映花木，仙山飘渺见楼台。明年梅柳春光早，预约刘樊共举杯。::||
清代::陶元藻::满地榆钱莫疗贫，垂杨难系转蓬身。离怀未饮常如醉，客邸无花不算春。欲语性情思骨肉，偶谈山水悔风尘。谋生销尽输蹄铁，输与成都卖卜人。::||
清代::陶元淳::如此途穷欲进难，朝天漫上越王坛。局高不合伸强项，逐裸何须岸大冠。徼外山河逢客醉，心头铁石向人寒。长安日下犹言远，穷海孤臣那得看。::||
清代::陶元淳::道路非难作吏难，一洲鳌背立郊坛。人言琼管曾开府，我道囚山合挂冠。万里亲知春梦断，一生事业暮潮寒。新恩已是投荒处，却望新恩福地看。::||
清代::陶元淳::一官万里尹蒿莱，几个生前归去来？况复劳心阳子拙，敢云流涕贾生才。晛消瘴雾千山净，春到蛮花满地开。从此不愁风土异，生还终望我公哀。::||
清代::陶元淳::暝色城先到，人声野更稀。山深难得月，水暗欲溅衣。魑魅憎人过，虫沙得地飞。迷途知未远，钟起唤君归。::||
清代::陶士僙::闻说黔中事，君行我慨然。猿声千岭月，烽火百蛮天。德舞虞廷羽，风清宓子弦。须知怀远意，不事枕戈眠。::||
清代::陶士僙::何人怜好月，与子共瑶琴。夜肃湖山气，亭空今古心。残烟青一缕，凉露白千林。老鹤何为者，长鸣天半阴。::||
清代::陶士契::万顷玻璃一叶舟，金焦倒影共天浮。乘虚拟向河源客，狎浪真随海上鸥。龙出寺云趋海岛，鹤盘关月近扬州。眼光无界情无际，奇绝年来是此游。::||
清代::陶士契::廓落湘中客，羁迟皖水偏。江鸣孤棹雨，云乱远村烟。壮志惭浮梗，名场笑聚膻。半生行止事，回首意茫然。::||
清代::陶之典::十年湖梦隔，忽向湖中舣。洞庭雪耶非，峨眉幻为水。水落云势张，沙翻空气委。一夜湖雪平，寒光无起止。茫茫十二螺，疑被同云徙。吹我高寒心，浩入湖波瀰。夜色一气中，舟呼素烟里。独寤洞庭澜，孤怀向元始。::||
近现代::释敬安::一瓶一钵暮山过，戴月孤身入薜萝。觉路未开归路近，芒鞋空踏白云多。::||
近现代::释敬安::瀑布长千丈，迢遥持碧天。何当剪一片，缝作衲衣穿。::||
近现代::释敬安::飘然尘外人，一笠千山雨。身似孤云闲，悠悠任来去。::||
近现代::释敬安::钟梵晚萧萧，山厨叹寂寥。夜泉和月煮，野菜带云挑。::||
近现代::释敬安::借问吾乡杨皙子，一身去国归何时。故山猿鹤馀清怨，大海波涛动远思。独抱沉忧向穷发，可堪时局似残棋。秋风莫上田横岛，落日中原涕泪垂。::||
近现代::释敬安::迢遥钟梵下斜阳，寂寂岩花渡水香。殿角一铃风自语，窗前万木雨初凉。山街云气窥人净，江挟涛声入海长。却羡巢松千岁鹤，不知人世有沧桑。::||
近现代::释敬安::定中孤月自常明，身外浮云屡变更。欲舍福田纡国计，每谈净理厌诗名。渡杯祇恐鱼龙觉，施食还怜鸟雀争。天上人间尽调怅，与师惟有證无生。::||
近现代::释敬安::野径斜云上绿苔，经过此地不胜哀。千年感慨遗湘水，万古离骚识楚才。泽畔行吟还忆昨，庭前谏草已成灰。我来浊世怀高洁，不奠黄花酒一杯。::||
近现代::释敬安::十六辞家事世尊，孤怀寂寞共谁论。悬岩鸟道无人迹，壤色袈裟有泪痕。万劫死生堪痛哭，百年迅速等朝昏。不甚满眼红尘态，悔逐桃花出洞门。::||
近现代::释敬安::南渡偏安国已亡，宫祠墓木尚苍苍。士无奇节名难著，地有忠魂草也香。风雨湖山犹感恨，往来樵牧亦凄凉。若教二帝生时返，血泪人谁洒夕阳。::||
近现代::熊东遨::瓦响尘腾骤未防，一瓢飞泼过沧江。天意有时恩及我，休躲。试招荷侣说新凉。翻墨周遭遮欲断，何憾？伊人自在水之阳。多少云山真面目，猜着。不须披露不须藏。::||
近现代::熊东遨::蝶影蜗痕关际会。雨去风来、争逐春之尾。秀尽残英红到水，东君惯是无追悔。一角湖山容小睡。闻道清时、梦也成人美。不管明朝晴与晦，绳床先试其中味。::||
近现代::熊东遨::老至心何着？只在水云间。露花泥草风竹，定与我相关。闻道玉湖摇碧，正要先生舟楫，岂不动欢颜。况有烟霞侣，诗酒共盘桓。雨三分，人几个，水千湾。歌吟尊俎都罢，四面看青山。明月未成邀约，小勺先分清活，体味浅深寒。斯世一何幸，得似鹭鸥闲。::||
近现代::熊东遨::湖上重来忆旧观，百花添得几分颜？茗烟依约起前湾。十里新痕堤畔水，一帘微影雨中山。斯人去后尽阑珊。::||
近现代::熊东遨::霜禽初歇，帘外飞香雪。影入流溪声到月，天地宫商漫协。庭梅未改真淳，劳君写出元神。笑我终朝坐对，清芳不与人分。::||
近现代::熊东遨::小梦草生珠，大梦潮吞月。大小由之到佛前，无梦存何说？不问道谁传，不问鲸谁掣。只共边缘几个人，来踏杨花雪。::||
近现代::熊东遨::何用春风沐汝身，前生元是玉霄神。清香到枕缘非浅，素影横窗自不群。泉梦石，树留云，海天同福亦同恩。今宵补个心头印，百世相寻认此痕。::||
近现代::熊东遨::旧愁都着玉壶收。甚来由，又登楼？醉里推窗，俯看大江流。要与龙标争一席，千载下，有人不？平生事业剩清游。远寻牛，近呼鸥。水洞云窝，那复计春秋。诗梦恰宜今夜续，杯在手，月当头。::||
近现代::熊东遨::域中同好，相约将公扰。八百年光流过了，依旧青山不老。今朝座设西园，顶香遥拜高轩。南北两厢呼应：一声杯汝来前。::||
近现代::熊东遨::只有深闺养得成，百端娇媚是天生。穿岩水响泠泠白，掠树云飞淡淡青。人未识，且休惊，木灵山鬼本无名。泰嵩早失相看意，自向西南认小星。::||
清代::张云章::镜里霜髭镊数茎，长贫已分老诸生。敢言豹雾文章隐，肯为牛衣涕泪倾。吹彻黄钟君子舌，遗将金错美人情。此身何事酬知己，名节如山晚或成。::||
清代::张云章::赠策修门马首东，伶俜已忍十年中。谷寒不转吹邹律，羽退真遭过宋风。诗以穷工宁数我，官因名折只思公。相寻粗整轮蹄了，人去长安已觉空。::||
清代::张云章::蜿蜒东来紫气浮，环回下瞰碧漪流。乾坤法象开双阙，星斗光华烛九州。西邸集书陈要略，南朝古庙俨垂旒。只今寂寞江山冷，犹有衣冠夜出游。::||
清代::张云章::新篇磊落夜光多，奕奕翔鸾肯换鹅。蠹简漫怜金薤叶，饥肠真饱玉山禾。长留怀袖微风发，苦忆梧桐疏雨过。未许委心松菊径，怡颜且得向庭柯。::||
清代::张云龙::此是幽贞第一花，不侪桃李只云霞。采香或可通来径，更写春山一片遮。::||
清代::张云龙::霁烟稍尽见斜曛，极目长空似锦文。绀碧缥黄看不尽，一重天间一重云。::||
清代::张书绅::短长亭子卧烟岚，亭上行人笑语酣。怕是早妆太草草，临流更把野花簪。::||
清代::张书绅::山桃花发竹鸡啼，几日茶枪绿已齐。欲摘香芽烟水阔，呼郎背过碧山溪。::||
清代::张书绅::化龙龙已去，龙去剑光腾。古迹谈名士，空山剩老僧。回澜开宝镜，断石露圭棱。夜静星辰落，江天一色澄。::||
清代::张书绅::自有名诗镇，潜蛟未敢腾。山青头似佛，月白影随僧。顽石偏通窍，恬波不起棱。斯游非剑侠，一片道心澄。::||
近现代::周燕婷::海样深堂一见难，西风几度叩门环。奈何流水花憎命，每向浮云月怯圆。秋渐远，夜将阑，不堪重梦压眉弯。人间莫尽相思意，万一天教续世缘。::||
近现代::周燕婷::蓝桥何日认姻缘，夜夜负婵娟。痴心不耐相思苦，更何况，恨是绵绵。箫舞剑歌，风流云散，赢得带围宽。红楼消息倩谁传？飞鸟隔蓬山。多情岂独孙公子，毕竟是，前梦难圆。抛笔弃书，茫然独立，天地竟何言？::||
近现代::周燕婷::不管铺天飞雪，依前艳绝。透帘疏影悄无声，人但倚，眉弯月。自度情为谁设？古香寒彻。细将心绪辨分明，是点点，相思血。::||
近现代::周燕婷::尘镜重开理晚妆，两蛾淡淡为谁长？裙衣检点费思量。几许心期轻错误，一丝情份暗收藏。黄昏渐近渐彷徨。::||
近现代::周燕婷::数遍青枝未展颜，花在春前，腊在春前。酿香情绪渐绵绵。可是相怜？应是相怜。玉笛冰魂尚未还，梦里关山，客里关山。快将风雪造严寒。人在梅间，诗在梅间。::||
近现代::周燕婷::槛菊低眉无语，黄昏庭户。秋风无故弄多情，作几点、催花雨。不管春来春去，芳心自护。年年长得伴花间，又争怕，他人妒？::||
近现代::周燕婷::白菡萏花明水渚。游女初归，裙褶黄金缕。鸂鶒双双来复去，嗔他时阻兰舟路。几个吟蝉声在树。小曲阑干，帘卷零星絮。拟把新情寻旧趣，夕阳天外疏疏雨。::||
近现代::周燕婷::十指尖纤，几曾窗下拈针线。手忙心乱，错损通花绢。羞向人前，却怨穿堂燕。抛闲算，且将帘卷，探看春深浅。::||
近现代::周燕婷::萧瑟秋声渐少闻，江城一角滞寒云。几多旧事在衣尘。落叶有心归有宿，飘萍无着是无根。人间难得性情真。::||
近现代::周燕婷::忍向西风问醉醒，施云布雾做阴晴。三春事业似流星。叹此秋心容易老，怜他日脚不能停。晚来又是雨濛溟。::||
近现代::袁荣法::芭蕉初展青鸾尾。芙蕖叶动银塘水。角枕梦魂惊。乱禽啼向人。帕头金凤小。贴面花钿巧。谁为卷罗帏。一双蝴蝶飞。::||
近现代::袁荣法::珊瑚照眼榴花火。压枝末丽真珠颗。新浴午风清。薄罗蝉翼轻。昼长池馆静。触目惊芳信。万绿已如云。等閒过一春。::||
近现代::袁荣法::满庭梨杏飘香雪。珠帘悄隔玲珑月。斗帐锦流苏。青烟碧玉炉。丽谯更漏促。蜡烬双红烛。粉泪界罗衣。梦君君那知。::||
近现代::袁荣法::柳芽花藟清明近。玉楼久绝边庭讯。对镜不成妆。画眉怜黛长。凤帏金带枕。绣被鸳鸯锦。长是误君归。隔墙骢马嘶。::||
近现代::袁荣法::阑干六曲屏山掩。杏花娇弄燕支脸。睡起鹧鸪啼。璅窗红日西。盈盈杨柳色。端正经年别。悽绝戍楼人。长天连暮云。::||
近现代::袁荣法::连云一白，浮空万绿，天垂四阔周遮。轻浪弄晴，惊涛卷雪，年年洗净寒沙。立尽夕阳斜。正凝思望极，感叹交加。潮去潮来，为谁流恨到天涯。闻根曾隔征笳。换斋鱼夕叩，粥鼓晨挝。兰殿送芳，禅房褪暑，一襟凉思偏赊。波晚浴明霞。荡琳宫梵宇，丹碧千家。何处钟声，古林围暝带栖鸦。::||
近现代::袁荣法::垂柳绿阴齐。桃李成蹊。楼台只隔短长堤。无数青山新雨后，烟景凄迷。波蘸碧云低。鸥鹭忘机。轻舟巡遍画桥西。如许春光都负却，斗酒黄鹂。::||
近现代::袁毓麟::诞生南越，傍上林、聪明宠被椒房。烟锁瀛洲，血濡金井，贞元变局能祥。梦醒断肠。听管弦、凝碧槐黄。阅兴亡。老却闲身，整衣还是旧时妆。休忆月明宫事，算江山浩劫，尚剩余粮。词客含情，才人分赋，伶俜忍历繁霜。画栏晚凉。望蛎墙、犹踠垂杨。背西风、孤影吞声，素心迟暮伤。::||
近现代::袁毓麟::庭院爽轩，静银蒜，有人如玉。正白水盟心，哀动楚骚讽读。媚香满座，好记取、结交幽独。想乱锄得免，砎石终羞倾国。净雪胸襟，坚冰情性，肯忘空谷。看彤几安排，驱尽绊愁万斛。兰亭千载，雅怀尚续。传妙神应念，所南高躅。::||
近现代::袁嘉谷::唐前译经经品精，唐后译经经文明。譬之玄酒与太羹，味忘无味形忘形。前后一贯楞严经，十卷乃以一笔成。译坛南海广州城，译人房姓融其名。始焉七处心为徵，继辨魔事何惺惺。终焉乘悟一扫清，雪浪科判开众生。古云支译为九译，首楞严译得平衡。我谓儒文兼释行，盛哉时在神龙京。太空寂寂巍且平，抽丝乙乙纵且横。母音叩心心澈莹，写成装后竹简青。南宋即之北庐陵，写经三昧人人醒。愿子更出一头地，心了了处春冥冥。::||
近现代::秦鸿::细雨清茶井外天，听君谈笑拂云烟。一觥酒里三千客，七里滩头十二年。抗叶微微冬笋出，穿门仄仄石阶联。推窗林色迷濛处，山鸟春花岂杳然。::||
近现代::秦鸿::世间何物便称魔，手欲翻天石欲波。一片黄沙矜突出，千年赤日恣消磨。向人面目随心幻，竟夜号呻扮醉呵。仰问飞鹏闻大笑，垂风曾不用巢窠。::||
近现代::秦鸿::黄桶蓝筐绿塑耙，儿童趁暖竞抟沙。掘深水见暂堆堡，飞杳云低时幻霞。汗炙惟忧生作鲞，旂高岂免帝成豝。呼儿搓手归家去，环岛樱花飏雪花。::||
近现代::秦鸿::夜雨噙秋哕难语，路灯捋梦冷窥人。睡沈街市遮望眼，做旧江山限倦身。物候久乖聊与顺，喧阗已惯强言新。遥知湖上沙鸥集，暂浴星光卸客尘。::||
近现代::秦鸿::天上仙桃缀万枝，天生一汉一生痴。流霞是我觞公寿，长夜同君有所思。风紧笑看胡旋舞，山深醉诵楚骚词。松心好向秋霜里，凛凛还须雪后知。::||
近现代::秦鸿::星河浪打三生石，灯海声浮一水船。人世乍逢如再见，酒觥随倒亦频传。歌飘到处非吾土，心湛无时不舜天。醉眼看楼犹巀巀，华光漾地正涟涟。::||
近现代::秦鸿::黛嶂东南阖郭门，朝暾播暖尽无言。染初红感孤生孑，寂极青含万籁喧。壁溜滋潭喑似梦，江雰蟠野淡如魂。队骡负挞难为语，叩磴声声上九阍。::||
近现代::秦鸿::映日藕花波万重，碧云生处耸三峰。浮香袅袅频来凤，松吹幽幽恰隐龙。立足影虚弥觉正，承天雨溉益思恭。凭高望海无边绿，祈著清风永蓊茸。::||
近现代::秦鸿::轩窗树色忽萧深，秋日迟迟例照临。一刹閒愁随叶堕，万般清冷透衣侵。望虚幻局知云变，坐静微躯感陆沈。水皱一池未生骨，犁星待遣到楼阴。::||
近现代::秦鸿::举世昭昭贤者昏，遂栽桃李遍蓬门。墨回彩笔天鹅影，月映前身梦井痕。北斗光摇辉在盏，南山高迥役乎坤。何当同酌九溪雨，细听先生齐物论。::||
近现代::沈祖棻::极目行云独倚阑，羞凭双燕问游鞯。灯残怕作长宵泪，香薄难温子夜寒。春梦短，客愁宽。花前何惜暂相看。此情忍付他年忆，更自殷勤理素弦。::||
近现代::沈祖棻::羞借清尊理旧狂，红楼珠箔但相望。十年空忍将枯泪，一夜重回未断肠。欢意少，别怀长。凭阑争惜更思量。西风不管黄花瘦，自向閒庭做晚凉。::||
近现代::沈祖棻::病枕昏灯不自聊，带围宽尽旧时腰。星辰谁解怜今夜，魂梦空教过谢桥。寒恻恻，漏迢迢。心香禁得几回烧？大堤无限青青树，独系相思是柳条。::||
近现代::沈祖棻::离合云踪意转迷，几曾相见胜相思。丝成玉茧蚕空缚，花作泥香燕未知。金井露，碧梧枝。西风翠袖苦禁持。月明不到回廊下，夜夜新寒卷绣帷。::||
近现代::沈祖棻::粉润脂温。甚生绢乍展，呼起湘魂。依稀画兰心事，铅泪留痕。日暮淩波何处？步千驿、罗袜生尘。回头楚天远，解佩江空，鼓瑟云昏。国香流落久，叹东风换世，残梦无春。晚潮凄咽，应悔翠带轻分。更怕瑶簪冻折，误几多、洛浦归人。青青数峰在，剩水流愁，尚护灵根。::||
近现代::沈祖棻::人生不合吴城住，消魂粉尘脂水。柳影画中楼，任春眠慵起。断肠歌舞地。付词客醉红吟翠。一棹横塘，落花双桨，涨波都腻。还记。旧家时，疏帘静，轻漾素兰风细。瓷碗碧螺春，更香浮茉莉。别来飘泊久，总难忘故乡风味。去程远，鼓角年年，叹误人归计。::||
近现代::沈祖棻::莫向西川问杜鹃，繁华争说小长安。涨波脂水自年年。筝笛高楼春酒暖，兵戈远塞铁衣寒。尊前空唱念家山。::||
近现代::沈祖棻::茶迟火缓，一卷偷閒看。侍女嬉游行渐远，知道今朝饭晚。词笺待写离情，宫商细酌新声。帘里苦吟才罢，空怜厨下焦铛。::||
近现代::沈祖棻::鸾刀乍试，脍玉丝难细。一味从容怜小婢，却问高朋来未。座中草草杯盘，丁宁酒盏须宽。归晚不须红烛，山前月子弯弯。::||
近现代::沈祖棻::樵蹊渔舍，行到前村也。认取青帘楼外挂，休问新来酒价。昨朝乍典春衣，今朝日暖风微。拚得醉扶归去，深山卧听莺啼。::||
两汉::曹植::端坐苦愁思，揽衣起西游。树木发春华，清池激长流。中有孤鸳鸯，哀鸣求匹俦。我愿执此鸟，惜哉无轻舟。欲归忘故道，顾望但怀愁。悲风鸣我侧，羲和逝不留。重阴润万物，何惧泽不周？谁令君多念，自使怀百忧。::|友情|劝慰|
明代::何景明::近得浔阳江上书，遥思李白更愁予。天边魑魅窥人过，日暮鼋鼍傍客居。鼓柁湘江应未得，买田阳羡定何如？他年淮水能相访，桐柏山中共结庐。::|赠友|友谊|抒情|
唐代::王昌龄::映门淮水绿，留骑主人心。明月随良掾，春潮夜夜深。::|送别|友情|
明代::刘基::涧水弯弯绕郡城，老蝉嘶作车轮声。西风吹客上马去，夕阳满川红叶明。::|秋天|写景|
明代::刘基::鸡鸣风雨潇潇，侧身天地无刘表。啼鹃迸泪，落花飘恨，断魂飞绕。月暗云霄，星沉烟水，角声清袅。问登楼王粲，镜中白发，今宵又添多少。极目乡关何处？渺青山、髻螺低小。几回好梦，随风归去，被渠遮了。宝瑟弦僵，玉笙指冷，冥鸿天杪。但侵阶莎草，满庭绿树，不知昏晓。::|抒情|怀才不遇|
明代::刘基::古戍连山火，新城殷地笳。九州犹虎豹，四海未桑麻。天迥云垂草，江空雪覆沙。野梅烧不尽，时见两三花。::|战争|写景|
明代::刘基::萋萋芳草小楼西，云压雁声低。两行疏柳，一丝残照，万点鸦栖。春山碧树秋重绿，人在武陵溪。无情明月，有情归梦，同到幽闺。::|婉约|秋天|写景|相思|
清代::黄景仁::络纬啼歇疏梧烟，露华一白凉无边。纤云激荡月沉海，列宿乱摇风满天。谁人一声歌子夜，寻声宛转空台榭。声长声短鸡续呜，曙色冷光相激射。::|秋夜|写景|
南北朝::谢朓::秋夜促织鸣，南邻捣衣急。思君隔九重，夜夜空伫立。北窓轻幔垂，西户月光入。何知白露下，坐视阶前湿。谁能长分居，秋尽冬复及。::|秋天|夜晚|抒情|
宋代::陈与义::中庭淡月照三更，白露洗空河汉明。莫遣西风吹叶尽，却愁无处着秋声。::|秋天|夜晚|写景|
清代::严遂成::一发谽谺路，摩天虎势蹲。豁崖排雁齿，纡磴蹙鱼鳞。莽伏探丸地，鸡鸣载橐人。春秋严重闭，瓯脱是西邻。::||
清代::严遂成::江馆云阴合，青灯耿夜阑。橹声离岸小，山气压城寒。树老鸦栖稳，泉枯鹿饮乾。草坪明日路，细雨湿征鞍。::||
清代::严遂成::乞与天随子，此间销夏宜。堂虚云不去，山近雨先知。嫩竹新成个，浮蘋乱吐丝。便无花亦好，况遇有花时。::||
清代::严遂成::十亩无多地，到来如许宽。池深鱼气静，树密鸟声欢。浅碧浸琴荐，轻阴护药栏。小长庐去后，山翠至今寒。::||
清代::严遂成::爱与名僧对，廊阴浸碧池。竹非因月瘦，山不压云痴。暮气鹤飞杳，秋容枫落迟。一声清磬寂，正上佛灯时。::||
清代::严遂成::三试无双誉，南薰赐第归。传行讥秃妇，礼在引宸妃。赞像黄金贱，封章黑胜微。山公逾本量，日照展书衣。::||
清代::严遂成::树压鸟声死，绿垂山势围。漏云双塔过，病雨一花飞。鱼薧摊僧饭，蜗涎蔓佛衣。无风空外响，人说夜潮归。::||
明代::严焞::园林春色已无多，片片飘零奈若何。空里乾坤原变幻，梦中今古易蹉跎。还将残艳资鱼腹，留取香泥补燕窝。欲使繁华常在眼，莫嫌炀帝费绫罗。::||
清代::严曾杼::春薄劣。春光嫌得春心折。春心折。滑莺惊梦，梨花睡怯。春魂黯黯潜消别，春波渺渺吹鱼贴。吹鱼贴。一行书寄，千行泪血。::||
清代::严曾杼::春风急。春花寥落春禽涩。春禽涩。低呼轻唤，如诉如泣。春云郁郁飞春雪。春闺寂寂春愁切。春愁切。几多心事，欲陈难说。::||
近现代::钟敬文::千坯向晚。窑上白烟漫。炼出青砖强备战。风景莫嫌平淡。一洼清水汪汪。卓然我立其旁。正像严疆戍卒，双眼盯住前方。::||
近现代::钟敬文::望眼极天边。银海光漫。近山一簇裹丝棉。麻雀群来如报喜，喧嚷庭间。雨雪去冬悭。农事忧干。俄然一阵众心欢。梦里黄云辉垄亩，竞奋银锨。::||
近现代::钟敬文::柳黄欲吐溪波皱。东风习习吹征袖。此日别京华。归来梅着花。行装缝又洗。琐琐真烦你。何以答辛勤。深深培本根。::||
近现代::钟敬文::风卷惊沙羊角起。步步艰行履。来到校园旁，金柳笼烟，红白纷桃李。入春连日风威恣。沙滚寒犹滞。花事正担心，耀眼芳菲，却在风沙里。::||
近现代::钟敬文::六十过三矣。记髫年、每逢此日，举家欣喜。碗里面条争雪白，佐以椭圆鸡子。这情景，真如梦里。勿说亲坟萦蔓草，慨平生，学行多非是。重抖擞，莫徒悔。年来致力词章事。趁时宜，拈题选韵，对灯摊纸。骚心杜魄关民物，何取雕金织绮。大世代，要求诗史。谁谓力微奢志愿，啃骨头，未可轻蝼蚁。时跃进，艺添翅。::||
近现代::钟敬文::饥驱人去，信轮蹄踏遍、雁门羊石。故国故家零落尽，忍对铜驼荆棘。覆楚东瓯，椎秦博浪，一念缠胸臆。胥涛如吼，古今悲恨同激。多事章奏推贤，大廷呈艺，博得金门籍。赐第赐餐承雨露，腾笑歌诗成集。志士缁衣，故人碧血，往事宁堪忆。移家愿杳，人间留此残墨。::||
近现代::钟敬文::节过清明，西海畔、群花闹春。经行处、蜜蜂喧嚷，丽日温暾。照水丁香描倩影，傍山繁杏郁红云。有辛夷、千朵绛灯明，尤绝伦。蟊贼据，虎狼屯。游赏地，是非门。正百年如驶，沧海扬尘。兴替丛谈归野史，风光此日乐人民。看眼前、无数小英豪，红领巾。::||
近现代::钟敬文::燕都秋老，正西风拂拂，叶零如雨。碧幕高遮方在眼，空旷今余天宇。落去还飞，黄中带赤，容态犹妍妩。拥花滋麦，春心端托尘土。不是对景寻诗，穿丛傍砌，日日相为伍。笤帚一枝横直扫，耙子有时兼举。棘刺钩衣，山坡滑脚，稍会樵童趣。一天活了，笑看黄日西注。::||
近现代::钟敬文::日落西山是夜昏，点起孤灯照孤房。日来想兄𣍐得暗，冥来想兄到天光。::||
近现代::钟敬文::海涅斗心原屹屹，子房风致乃恂恂。南溟劫火横飞后，何处沧波问此人？::||
清代::钱澧::半壁苍烟拥薜萝，江禽啼处晚船过。树交危磴盘青霭，天纵飞楼纳白波。夜不分明花气冷，春将狼藉雨声多。愁中不暇耽幽兴，佳水佳山奈尔何。::||
清代::钱澧::野寺秋花满，闲僧不出门。修篁通别径，流水自前村。瀹茗新瓷洁，焚香丈室温。未堪留白首，聊得坐黄昏。::||
清代::钱澧::小筑成何岁，清尊共此时。白鸥回露渚，黄蝶飏风枝。凿智文章酷，全生畎亩宜。几知麟阁画，空负鹿门期。::||
清代::钱澧::漳水冬犹浊，黎城晚更孤。冻烟迷短景，积雪漫荒途。衣薄烦人问，筋羸仗酒扶。向来宵寐少，不恨树啼乌。::||
清代::钱凝烟::清秋燕子故飞飞，惨淡离情语落晖。我亦故山归未得，不禁残泪欲沾衣。::||
清代::钱镈::荒郊绿暗暮烟横，刚被月来一望清。花气黏天如积水，竹阴洒地若浮萍。却嫌绝顶光偏小，纵过疏林影未平。野际徘徊欣有此，漙漙零露不胜情。::||
清代::钱镈::以天分界负苍穹，下俯孤城指掌中。风送晴岚归别浦，日牵海色驾长虹。偶逢浴佛喧钟磬，还与同人叶徵宫。杂坐淳于知乐甚，好将沈醉破尘蒙。::||
清代::钱豫章::绝胜韶光病未知，出门犹喜及芳时。苦嗟逝景摧霜鬓，强抑愁怀付酒卮。泣雨今朝如送客，惜花昨岁负题诗。匆匆又放江城棹，赠药偏萦别后思。::||
清代::钱豫章::池阳官罢魏塘栖，网户封尘草没啼。破屋风摧梅影失，荒田露泣稗花低。谁同韩偓夸雏凤，空忆乔公感只鸡。华屋山丘悲自昔，遗篇赖尔手亲题。::||
清代::钱蕙纕::远岸连天莫辨，青山似有若无。隐隐牧童何许，牛羊閒嚼平芜。::||
清代::郭曾炘::生小深闺薄绮罗，长年几席苦研摩。清才赋与天何意，玉陨兰摧一刹那。::||
清代::郭曾炘::秋柳明湖记梦痕，都堂镫烛不堪论。文身章甫知无用，且宝先芬付后昆。::||
清代::郭曾炘::乞骸疏草背人挥，莼菜秋风早见几。一疏回天私自庆，惊闻哀诏倍歔欷。::||
清代::郭曾炘::模楷非徒多士资，公忠默与古人期。一朝功令兴亡系，剧忆中书抗议时。::||
清代::郭曾炘::点铁成金有化工，敢将小技薄雕虫。当时曾感孤寒泣，一念怜才出至公。::||
清代::郭曾炘::三度文衡总向隅，九重温语念寒儒。传家别有燕支笔，手泽犹堪一集都。::||
清代::郭曾炘::忠孝艰屯萃一身，梨洲世不数诗人。刊余华藻无宁拙，掬尽衷肠只是真。::||
清代::郭曾炘::桑海多传变徵音，钜篇谁解读亭林。依然清庙明堂体，未肯亡明一寸心。::||
清代::郭曾炘::酹酒难忘手植辰，名花也是劫余身。东风嫁尽新桃李，未恨无香媚路人。::||
清代::郭曾炘::二老风流不可亲，庭隅负手独逡巡。青油日看宣明面，知有花枝解笑人。::||
近现代::卢青山::肯德垃圾产于西，狗彘之食人弃遗。一入吾夏何神奇，彼上等人群趋之。如蝇得矢相推挤，莸邪薰邪谁曾知。齿牙满地光迷离，岂遑顾此且朵颐。出门矫首行施施，顿觉其母白其皮。::||
近现代::章士钊::蜀笋河鲂次第来。长安冬事在深杯。思量麦陇空根蒂，无雪噤寒剧可哀。闲过去，懒安排。耻于木雁妄论才。军符火急谁当问，字债山高却怕催。::||
近现代::章士钊::西游偶卜千年调。恼乱旁人殊未料。为开风气却非才，只会文章还有道。长安天远黏衰草。人赖词心形不槁。三刘俱有稼轩风，谁似改之情义早。::||
近现代::章士钊::莫问清门几许清。风流文采自平生。元戎旧有轮台恨，犹遣诸孙号老兵。成败事，古今情。酒酣闲话故彭城。千条呜咽东流水，只许肥淮作楚声。::||
近现代::章士钊::少与梅江共一尘。老来同作乱离身。东吴文学萧疏甚，买醉长安不计春。伤往事，怕重论。眼中岸帻拂棋人。长公白首初数见，四海当时狎颖滨。::||
近现代::章士钊::百丈浮屠十丈尘。永宁门外立黄昏。中唐故实归公主，荐福无功鬼不神。鸦织树，树筛云。千年惟见土花新。缭垣未改周遭势，不贮城南半点春。::||
近现代::章士钊::青冢黄昏，白云千载。江山不落文章外。未缘孟子鹿门篇，庞公栖隐应何在。断碣苔封，才名沙汰。履綦晦昧谁当怪。吾曹合是欠诗人，茶坡寂寞求收债。::||
近现代::章士钊::窥江胡马难重数。那有桁头堪御侮。只贪江上泛渔舟，南宋山河成赘附。收京二字何曾腐。西北天生还地负。剩从高处见神州，应遣衣冠都北渡。::||
近现代::章士钊::芒砀曾疑王气新。当年城北美无伦。大风词老惊堪继，叔夜琴空倏不闻。人尽换，事都陈。谣吟聊与送萧辰。骑台荒废黄楼圮，寥阔谁云大雅存。::||
近现代::章士钊::四海论交各不同。况君斟酌古人风。平生不解要汤术，却枉阿衡作卧龙。从鼓箧，到成功。踌躇四十七年中。似君行乐仍年少，看取樽前六一翁。::||
近现代::章士钊::奔軿冲过鸦行路。鸦飞起、却冲车去。唐宫消息让渠知，犹带得、斜阳如故。沉沉尽宿城边树。闻道有、金丸偷注。谁防他日避胡来，啄屋底、达官何处。::||
近现代::黄浚::殊业思文肃，馀皇纪愤诗。即今资社鼠，复此失丛罴。陈紫伤忠惠，硫黄误退之。坐令横海侣，新泪更羊碑。::||
近现代::黄浚::嗜左如君实，能诗逼后村。不平棋局近，独醒酒场尊。札短书逾劲，谈清䫉益温。向来涵盖意，今日付邱原。::||
近现代::黄浚::乔木临霜悴，连淞泪不冰。弥天收一卧，垂死望中兴。汉表愁仍上，浯碑事岂应。相韩家世恨，遗句最崚嶒。::||
近现代::黄浚::广雅流风远，馀晖得此贤。清狂仍自放，莹澈计无全。已叹文园渴，终同奉倩年。回怜青溪水，流恨几婵娟。::||
近现代::黄浚::一暝当残夜，嗟君得所归。厄才天亦褊，避地愿终违。旧幌深深话，长廊恻恻晖。此情畴忍忆，欲忆已沾衣。::||
近现代::黄浚::好我梁夫子，能来写小诗。安心翻赖此，破梦偶为之。霜气朝妨枕，风声夜捲帷。忽怜吟力减，再拜乞君医。::||
近现代::黄浚::逐逐终何益，栖栖重自哀。得闲亲水石，遣病祓风埃。躤柳眠能起，啼鸦去复回。谁知人意恶，过阙有轻雷。::||
近现代::黄浚::彊策沉忧抱，来寻彳亍行。柏深收午气，莎绿转春情。光景诚何预，生涯固甚轻。桔槔今著力，回首一冬晴。::||
近现代::黄浚::秋雨静如丝，秋花淡歛眉。偷閒求薄酲，疏病负清诗。子亦栖栖客，能无悒悒悲。凭阑天易醉，况是夕阳时。::||
近现代::黄浚::小立能生忆，思君鬓影孤。霜钟催叶瘦，病骨入秋苏。身在心终热，时艰学愈愚。儒冠殊懵懂，自喜尚姝姝。::||
唐代::韩偓::世乱他乡见落梅，野塘晴暖独徘徊。船冲水鸟飞还住，袖拂杨花去却来。季重旧游多丧逝，子山新赋极悲哀。眼看朝市成陵谷，始信昆明是劫灰。::|写景|抒情|伤怀|
清代::郑板桥::雾树溟潆叫乱鸦，湿云初变早来霞。东风已绿先春草，细雨犹寒后夜花。村艇隔烟呼鸭鹜，酒家依岸扎篱笆。深居久矣忘尘世，莫遣江声入远沙。::|春天|写景|
唐代::杜荀鹤::握手相看谁敢言，军家刀剑在腰边。徧收宝货无藏处，乱杀平人不怕天。古寺拆为修寨木，荒坟开作甃城砖。郡侯逐出浑闲事，正是銮舆幸蜀年。::|叙事|社会|抒情|
宋代::虞集::屏风围坐鬓毵毵，绛蜡摇光照莫酣。京国多年情尽改，忽听春雨忆江南。::|写雨|孤独|思乡|
唐代::李白::岑公相门子，雅望归安石。奕世皆夔龙，中台竟三拆。 至人达机兆，高揖九州伯。奈何天地间，而作隐沦客。 贵道能全真，潜辉卧幽邻。探元入窅默，观化游无垠。 光武有天下，严陵为故人。虽登洛阳殿，不屈巢由身。 余亦谢明主，今称偃蹇臣。登高览万古，思与广成邻。 蹈海宁受赏，还山非问津。西来一摇扇，共拂元规尘。::|送别|赞美|友人|友谊|
唐代::罗隐::千载遗踪一窖尘，路傍耕者亦伤神。祖龙算事浑乖角，将谓诗书活得人。::|怀古|历史|感慨|
唐代::韩偓::故都遥想草萋萋，上帝深疑亦自迷。塞雁已侵池籞宿，宫鸦犹恋女墙啼。天涯烈士空垂涕，地下强魂必噬脐。掩鼻计成终不觉，冯驩无路学鸣鸡。::|抒情|感慨|亡国|国家|
唐代::温庭筠::凭绣槛，解罗帷。未得君书，断肠潇湘春雁飞。不知征马几时归？海棠花谢也，雨霏霏。::|春天|女子|抒情|思念|
唐代::温庭筠::河上望丛祠，庙前春雨来时。楚山无限鸟飞迟，兰棹空伤别离。何处杜鹃啼不歇？艳红开尽如血。蝉鬓美人愁绝，百花芳草佳节。::|写人|女子|伤别|抒情|
唐代::温庭筠::扑蕊添黄子，呵花满翠鬟。鸳枕映屏山，月明三五夜，对芳颜。::|写人|女子|抒情|孤寂|
近现代::李洸::东邻花好日斜时，西崦儿童唱竹枝。一日清游兼卜夜，卖鱼声趁棹移迟。::||
近现代::李洸::柔情与絮翻飘荡，蜜意将潭较浅深。春水春花有终极，妾心那得换郎心。::||
近现代::李洸::桃根桃叶休相问，巫雨巫云最有情。好做春阴不归去，明朝更听卖花声。::||
近现代::李洸::啮臂盟深记昨宵，九龙人远水迢迢。春光泄却情如海，一枕沧浪意也消。::||
近现代::李洸::桃花春水鯻鱼肥，骤雨新蔬出市稀。得酒便教郎薄醉，天涯凉露湿人衣。::||
近现代::李洸::小艇帘低遮梦短，近山云压皱春寒。教人听雨荒江上，公子多情赋澧兰。::||
近现代::李洸::世味珠娘不自谙，便呼小艇梦江南。閒心更逐鸱夷浪，亚妹初逢三月三。::||
近现代::李洸::出郭车轻飏雨丝，春人委结及芳时。回头百媚堤边树，似搅柔肠踠地垂。::||
近现代::李洸::汤侯作宰山水县，搔首踯躅爱不见。越陌度阡用相存，老我风尘应满面。谈笑挥戈却虎罴，好凭杯酒话战时。已闻父老歌新政，胜读豳风七月诗。::||
近现代::李洸::万事成懒废，孤生任推迁。脱身归里闾，忽已逾岁年。窐步有陷阱，鬼神呼烦冤。棘路横豺虎，若木栖鹰鹯。踯躅闻野哭，伫望生饥烟。栖迟衡泌下，冥想轩羲前。微命悬霄壤，大道随周旋。呼吸通帝座，璗决涤腥膻。忍辱以偷生，人定终胜天。胡歌满都市，空谈陈陶篇。::||
近现代::张力夫::梦回犹系草原行，三谢先生礼遇情。夏季逢还约冬季，红城别复聚青城。兴安岭上松风续，五塔寺前霜月盟。敏思讷言神共守，诗家新旧岂分明。::||
近现代::张力夫::体态崔巍胆气豪，英雄自古出蓬蒿。红城月皎宜相赏，碧野云低好共遨。明日浮生分道路，今宵抵死纵醇醪。他年兼济须珍重，血压诗才莫等高。::||
近现代::张力夫::手把红旗昔弄潮，鲲鹏万里驭扶摇。忍看城邑流亡苦，痛责官场豺虎骄。湘水潺湲时入梦，草原空阔任飞雕。功成意向东山卧，一曲高吟守寂寥。::||
近现代::张力夫::陶然柳色到新圻，呼酒登楼槛可依。一镜波光云去杳，数枝花影蝶来稀。白鸥只近城南客，青眼互加身上衣。论罢兰亭休禊事，升沉不复问天机。::||
近现代::张力夫::影寺黄昏影寺秋，时听山鹊语啁啾。村夫质朴归为侣，峡谷峥嵘唤作沟。双塔峰移云变幻，一帘瀑挂涧深幽。夜来唯恐丹枫落，复遣身形醉梦游。::||
近现代::张力夫::信有前缘未了清，三番造访客犹惊。碧潭深邃龙蟠否，石虎崔嵬谁落成。水溯源头朝凤壁，神游太古惑凡生。痴来忽涌泪盈睫，悲喜无端真莫名。::||
近现代::张力夫::彼岸浮来此岸行，香樟幽径雨声声。风摇竹隐莲台寂，潮拥鸥回梵海平。乐土随缘长作伴，柔沙代纸暂留名。拜他千手还千眼，吩咐云开为我晴。::||
近现代::张力夫::道是浮生等一沤，名山事业且从头。逐云车入琼台谷，化雨风归玉洞秋。自省韩湘箫断续，相怜阮肇梦优游。国清隋塔惊还在，默对东西涧水流。::||
近现代::张力夫::闲忆钟徽俞瑞琴，案间普洱并银针。自娱盘盏消清夜，同守居庸惜素襟。陆茗色浓汤不苦，陶诗语浅意何深。可曾嗔我迟无谢，知畏拈花两会心。::||
近现代::张力夫::都市红衫聚作群，反贪声浪势干云。游行竟也闹天府，静坐居然嘲圣君。坦克轰鸣来浩浩，机枪狂扫向芸芸。笑他阿扁真无用，何不招之野战军。::||
近现代::黄浚::殊业思文肃，馀皇纪愤诗。即今资社鼠，复此失丛罴。陈紫伤忠惠，硫黄误退之。坐令横海侣，新泪更羊碑。::||
近现代::黄浚::嗜左如君实，能诗逼后村。不平棋局近，独醒酒场尊。札短书逾劲，谈清䫉益温。向来涵盖意，今日付邱原。::||
近现代::黄浚::乔木临霜悴，连淞泪不冰。弥天收一卧，垂死望中兴。汉表愁仍上，浯碑事岂应。相韩家世恨，遗句最崚嶒。::||
近现代::黄浚::广雅流风远，馀晖得此贤。清狂仍自放，莹澈计无全。已叹文园渴，终同奉倩年。回怜青溪水，流恨几婵娟。::||
近现代::黄浚::一暝当残夜，嗟君得所归。厄才天亦褊，避地愿终违。旧幌深深话，长廊恻恻晖。此情畴忍忆，欲忆已沾衣。::||
近现代::黄浚::好我梁夫子，能来写小诗。安心翻赖此，破梦偶为之。霜气朝妨枕，风声夜捲帷。忽怜吟力减，再拜乞君医。::||
近现代::黄浚::逐逐终何益，栖栖重自哀。得闲亲水石，遣病祓风埃。躤柳眠能起，啼鸦去复回。谁知人意恶，过阙有轻雷。::||
近现代::黄浚::彊策沉忧抱，来寻彳亍行。柏深收午气，莎绿转春情。光景诚何预，生涯固甚轻。桔槔今著力，回首一冬晴。::||
近现代::黄浚::秋雨静如丝，秋花淡歛眉。偷閒求薄酲，疏病负清诗。子亦栖栖客，能无悒悒悲。凭阑天易醉，况是夕阳时。::||
近现代::黄浚::小立能生忆，思君鬓影孤。霜钟催叶瘦，病骨入秋苏。身在心终热，时艰学愈愚。儒冠殊懵懂，自喜尚姝姝。::||
近现代::施蛰存::终古西兴渡，行人尔许忙。缁尘贾客担，黄竹女儿箱。孰了莼鲈计，新来寇盗狂。风波愁失所，铁弩待钱王。::||
近现代::施蛰存::刺促三弓地，江湖百感身。忽回鸿鹄志，来与石泉亲。秋菊有佳色，长安无故人。鹿车堪共挽，原宪未全贫。::||
近现代::施蛰存::吾来岂怀古，独上越王台。吴下云山远，秋深画角哀。感时思处女，尝胆邈雄才。天下危如此，灵风安在哉。::||
近现代::施蛰存::一贫真到骨，五柳幸当门。吾已耻弹铗，汝差能采蘩。亲存讵为老，意得或忘言。且吃椒盘果，斯须语笑温。::||
近现代::施叔范::将堕头颅刀下夺，草间从无此奇兀。回天力竭鹧鸪黄，遁入萧街卖药活。饥来更鬻无根兰，笔笔风霜起残山。山松日老头垂白，元气排□迸金石。馀生别有天地开，花乳□艳端溪赤。怒艳纷披皆泪花，半入桑田半海涯。鲒□亭圮高文在，读之往往神鬼嗟。海枯晚出澄泥砚，中窟蛟龙手亲选。当年定草万檄书，马背相随共苦战。吁嗟乎，遗民历代推梨洲。仲兮寂寞三百秋，我思其人狂叩头。四明山，黄竹浦，汾河水凝太行土。留此一片稀世珍，韩陵之碑周石鼓。::||
近现代::姜胎石::此何声也，记儿时、遍访龟年遗躅。多少痴情和热血，付与豪丝哀竹。去日堂堂，余音袅袅，未断先求续。曲难离口，敢夸余耳闻熟。何意四海扬波，孤悬一岛，大有阳春曲。读到百回同不厌，总似清言霏玉。啸爱孙登，浦临黄歇，空羡双梅屋。万年三塔，愿君垂老多福。::||
近现代::姜胎石::意气动湖海，我最爱元龙。记曾橐笔黄埔，恰喜与君逢。同是鸾飘凤泊，赖有花香鸟语，吟兴十分浓。转瞬卅年矣，尊酒不曾空。追往事，历燕粤，浙西东。倦游偶息，鞭影握手到吴中。忽报行年六十，我愧犹迟五载，鬓秃更头童。两字祝清健，韵语当呼嵩。::||
近现代::姜胎石::打桨烟云里，白公堤下孤舟倚。点点萍花，流不尽真娘珠泪。懒去寻秋，没个南朝寺。君莫笑，海外神仙吏。乘海风吹到，访遍寒山故址。结构今何似，亏他摹写诗中意。渔火江枫，谁省识当年愁思。一样钟声，搅破离人睡。过夜半，夜色阑珊矣。祈满天霜月，今古都成韵事。::||
近现代::姜胎石::迎春楼外且停车，大嚼屠门意自如。到底江乡风物美，鱽鱼缠过又鲥鱼。::||
近现代::姜胎石::平沙浅处架浮桥，咽住滩头来去潮。偶倚危栏窥北岸，瓜州艇子隔江摇。::||
近现代::黄松鹤::九秋风物似陶家，无酒还来就菊花。已惯登临今日客，未妨消受故园茶。相逢一笑看吹帽，解赋何人想落霞。红树碧山频问讯，云峰犹阻雁行斜。::||
近现代::黄松鹤::池塘几度嫩红开，又是春归客未来。泛月飘飘馀醉思，临风穆穆想清才。孤怀中酒花难酿，远水依舟叶可裁。梦醒鹤巢还煮梦，半床诗卷一茶杯。::||
近现代::黄松鹤::小筑南园自放情，绕阑红药露华清。窗松未老先巢鹤，院柳初丝欲幔莺。月照荷塘鱼啖影，风过竹径犬疑声。分茶记有东篱客，笑与黄花道姓名。::||
近现代::黄松鹤::京华高处夜吟寒，憔悴斯人独倚阑。彩笔抛残垂老去，芳洲捣碎此才难。尽馀言笑传心眼，何限离忧在肺肝。罢席更无新涕泪，白云明日共君看。::||
近现代::黄松鹤::卅年湖海旧游人，节序芳菲话一新。碧树鸠呼何待晓，红泥燕逐不成春。闲门坐冷南窗雨，试墨磨开古砚尘。望里家山归棹渺，无心再问落花津。::||
近现代::黄松鹤::经旬药碗替茶杯，强报清诗枕上裁。孤馆灯留新梦草，博山香剩旧炉灰。水云千里花先放，风雨一楼燕欲来。未解江南岑寂意，丁宁恐负贺方回。::||
近现代::黄松鹤::卖花深巷鹤巢居，野水闲云意自如。试砚绿浮茶气永，呼灯红入酒香初。初来有赋迷荒径，结习何心爱草庐。岁暮方知身是客，到门犹见故人车。::||
近现代::黄松鹤::小小园亭面面山，天开图画著身闲。帘前草色撩诗入，枕畔莺声聒梦还。有限乡心春不管，无多吟卷老来删。悲欢旧事何须问，我在黄花翠竹间。::||
近现代::黄松鹤::长安此日说东南，居易居难客自谙。一水去天惟尺五，万花如海正春三。图开富贵人同寿，诗到空灵佛与参。应有玉盘献仙子，偷桃曼倩不为贪。::||
近现代::黄松鹤::雕镌云冻入风骚，姓字从君手上豪。笔砚之间开异代，胸怀于此见吾曹。盎然古味涵千石，久矣空情泥一刀。笑向人间成半佛，茶烟禅榻未须逃。::||
近现代::邓桐芬::东风寒乍暖。正长街终日，飞絮零乱。柔条自轻款。笑生涯偏负，好春过半，乡心渐远。渺新阴、迷蒙望眼。任残鹃、啼彻清明，不管湿红千片。还见，灯飘珠箔，雨隔红楼，燕迷深院。银屏梦短。谁念我，病怀倦。怕年芳随水，明朝窥镜，两鬓吴霜又满。抚空尊，寂寞杯盘，故家味浅。::||
近现代::邓桐芬::节物惊心，是谁偏促年光换。一枝梅蕊纵嫣然，争比当时见。草草籸盘未免，倚清尊、屠酥自款。听残更点，燕采慵簪，东风寒浅。落魄江湖，十年旧梦逡巡遍。玉楼歌酒梅清狂，欢事增凄断。掩户闲眠渐惯，数平生、沧桑满眼。兽炉香袅，柏绿椒红，邻鸡初啭。::||
近现代::邓桐芬::当楼霜月浅，正寥天鸿哀，漏迟魂倦。绣幕徘徊，悄夜钟邻笛，何堪清怨。往事盈盈，空梦绕、梅花深院。风雨凭阑，添酒回灯，玉箫声转。春与朱颜轻变，怅旧馆门荒，红销香断。久病相如，愧几番辜负、故人心眼。弱羽投林，争忍话、东风寒暖。漫惜尘襟丝鬓，天涯泪浣。::||
近现代::邓桐芬::画图曾费吟惾，锦堂旧是分题处。尘缣淡墨，廿年零落，黯然非故。梦里韶华，兴亡满眼，燕梁谁主？痛冰霜摧折，斯人憔悴，终撒手，随尘去。还记深灯院宇，倚清宵、客窗风雨。一湾野水，迷茫烟艇，夕阳无语。烽火危城，仓皇违难，感时同赋。恁而今又洒，数行铅泪，写吞声句。::||
近现代::邓桐芬::任湘帘、闲卷傲西风，吟怀淡于秋。念时年凝伫，阑边槛外，曾惹回眸。佳约芳时俊侣，旖旎插盈头。多少清狂意，梦落南州。信是秋来独秀，问素娥耐冷，此日为俦？算繁霜阅尽，生意几曾休。袅寒香、枝头晚节，有疏疏、瘦影自风流。东篱畔，趁壶觞好，且遣闲愁。::||
近现代::邓桐芬::片云轻，凉露薄，暝色入檐底。萧瑟西风，尽日惹秋意。今宵冷眼团圆，低回不尽，倩谁共、婵娟千里？夜如水，又虚佳节芳尊，素娥笑憔悴。蓦忆欢期，易泻枕函泪。经年旧谱慵拈，清狂未理。镇长向、画楼凝倚。::||
近现代::邓桐芬::薄鬓霜侵，心期轻误，旧梦沉吟。浊酒重沾，昔狂漫理，几度惊心。年来愁病相寻，更累日、萧疏满襟。斗室生涯，残丛活计，忍说而今。::||
近现代::邓桐芬::九十春光堪小住，燕子窥帘，故作销魂语。乍暖还寒天欲雨，嘱他早早归巢去。错杂花枝红间紫，红紫纷披，无意回眸顾。杨柳楼台闲院宇，倚窗目断云深处。::||
近现代::邓桐芬::毛衣寒怯秋风，意惺忪。几度钟声催梦到帘栊。罗帐揭，茶香烈，起从容。蓦地一轮红日出墙东。::||
近现代::邓桐芬::旧约推移冬复夏，年年空盼归期。水边沙际久迟疑。小窗残烛，曾赋感秋诗。少日追怀无限事，溪桥杨柳依依。故园春晚落花时。乌篷小艇，听雨凤城西。::||
近现代::胡怀琛::新凉逼得疏灯淡，病体无聊。短鬓先凋。眉上愁痕怎样消。更堪触起年时事，便过今宵。奈又明朝。历历心头子午潮。::||
近现代::胡怀琛::芭蕉叶上宵来雨，已算凄清。不彀凄清。添个寒蛩抵死鸣。纸窗竹簟人无睡，坐到天明。听到天明。愁与秋潮一样平。::||
近现代::胡怀琛::分明是个伤心地，蔓草芳郊。野水横桥。深浅春愁比暮潮。离怀困懒何消说，花也神焦。柳也魂消。一角斜阳更没聊。::||
近现代::胡怀琛::江上新凉早。数韶光双星七夕，匆匆过了。疏雨淡烟秋气爽，开遍芙蕖红小。卜佳期这时刚好。别样风流谁得似，自由花总比寻常妙。知几生，修得到。画眉旧事休夸道。他早把庸脂俗粉，一齐除扫。潇洒风神天造就，贝阙珠宫应少。更莫说人间才貌。笑我填词为尔贺，愿月圆花好人偕老。持金樽，劝君倒。::||
近现代::胡先骕::绣帏宝匣开妆镜，昔时欢意今重省。加意画双眉，陆郎珍艳姿。芳心终皎洁，素骨如冰雪。秋扇纵长捐，旧恩铭未能。::||
近现代::胡先骕::陌头十里垂杨道，于今处处生芳草。芳草碧如烟，一年春又残。小桃添绿叶，叶底双飞蝶。蝴蝶总双飞，人生多别离。::||
近现代::胡先骕::月斜天半闻飞雁，曙光远□平林黯。香烬漏声残，绿窗人未眠。临妆开晓镜，翠钿簪双鬓。镜里貌如花，陆郎应念家。::||
近现代::胡先骕::夜来月色临窗静，离愁历乱如花影。旧约指蔷薇，蔷薇开几回。更阑春袖冷，独自沈沈等。缕缕篆烟长，烧残心字香。::||
近现代::胡先骕::当年月比人儿小，如今人比黄花瘦。新月似蛾眉，画眉人不归。锦屏金六曲，绮席烧华烛。往事莫思维，思维空泪垂。::||
近现代::胡先骕::禁城漏转初更过，梦回半响晴无那。街鼓又鼕鼕，一灯如豆红。柳枝笼夜色，初上蛾眉月。眉月有时圆，坠欢重拾难。::||
清代::陈起书::连天烽火起埃尘，荆棘丛中伏几旬。路隔干戈归梦阻，心惊鼙鼓徒居频。不应大块难容我，已入深山尚畏人。自笑老来攀绝壁，化猿岭徼石磷磷。::||
清代::陈莱孝::吾爱吾宗老，风流孰与同。政多循吏绩，交有古人风。门对湖山好，家传唱和工。问奇来往熟，浑忘寂寥中。::||
清代::陈莱孝::仙客题诗处，秋来几度经。海茶红烂漫，山鸟翠娉婷。市远烟萝净，人闲笔墨灵。客嘲吾不解，安稳卧元亭。::||
清代::陈继昌::圣迹总呵陇树寒，略如原庙奉衣冠。朝宗入海汪洋水，只有三江得势宽。::||
清代::陈素贞::湘帘才捲晓风轻。芳径嫩寒生。绿窗人起铢衣薄，倚妆阁、无限幽情。金粟正开，和烟带露，剪取一枝馨。蛮环雅制最玲珑，巧样更翻新。攒成宝钿馀香沁，恰相称、斜插鬟云。点上湿萤，飞来瘦蝶，秋思十分清。::||
清代::陈素贞::东风吹梦浑无迹。芳径苔痕积。一帘飞絮正愁人。寂寞红芳，深护绿荫新。凭栏惆怅春何在。顿觉流光改。饯春时节几多愁，遥指吴淞，天际盼归舟。::||
清代::陈素贞::槐柳荫浓庭草碧。阑雨梅风，又过端阳节。悄倚纱窗人远别，石榴枝上闻啼鴂。何事天涯成久客。盼断鳞鸿，迢递音尘绝。开遍珠兰香满室。笛声吹落梧桐月。::||
清代::陈素贞::井梧深掩苔痕碧。画阑同倚看新月。转眼别愁生。妆楼锁夕阴。秋光刚过半。人与秋俱远。来岁值中秋。还期续胜游。::||
清代::陈素安::砌竹摇波，瓶花弄影，月痕微度。新寒太甚，怕启绿窗朱户。听檐梢、风耶雨耶，搅来落叶纷无数。和碧梧墙外，琼箫一曲，断云归去。无绪。伤孤处。见绛蜡烧残，泪珠似许。脂痕拭尽，莫到心灰无主。背银缸、愁整凤衾，者宵怎觅前梦处。唤侍儿、且放罗帏，数更筹五。::||
清代::陈素安::花梢斜挂月纤纤。绣线才抛玉指尖。燕子嗔人不下帘。闷恹恹。翠黛愁多不用添。::||
清代::曹家达::独立感寥廓，那堪又送秋。寒风送山谷，猎火上城楼。辽海荒边备，孤亭回暮愁。谁家江上月，夜夜大刀头。::||
清代::曹家达::沧海渺然去，云霄一羽毛。乱流出平野，落日响寒涛。边障风云接，山崖禽鸟号。谁怜匣中剑，郁怒感萧骚。::||
清代::曹家达::风萍殊偶尔，登眺亦相从。南郭一为别，西山无此踪。孤吟籍衰草，遗响咽寒松。天末夕阳下，横江浮乱峰。::||
清代::曹家达::何年封植此，乔木已成林。一夜北风起，乱山黄叶深。寒潭新镜藻，荒礀古琴心。石磴经行处，鸟啼空好音。::||
清代::曹家达::山门何代启，草路没高岗。独鸟骇人影，幽花扶女墙。萧台吴鹤市，言墓鲁灵光。吊古一长叹，秋风来大荒。::||
清代::曹家达::昔闻破山寺，今践古丛林。野鸟唤行客，路旁秋草深。回溪抱人影，落日繫乡心。送我碧山下，寒泉空好音。::||
清代::曹家达::哀乐并中岁，凉秋感鬓丝。况当淆絮语，无处慰相思。木末层云暮，莓墙暗雨时。天涯芳草歇，羁客欲何之。::||
清代::曹家达::草露湿人影，天风吹树根。遥情澄爽夕，愁绪入秋门。月落易成忆，灯阑每断魂。谁怜岑寂意，无梦又黄昏。::||
清代::曹家达::贞娘渺何所，落日满苏台。溪水依人静，山光抱影来。钟催啼鸟歇，林锁野花开。回首登临处，长吟一俯徊。::||
清代::曹家达::独夜觉无侣，疏灯照苦吟。思和残雨断，魂傍晓钟沉。芳草不遗远，绨袍空好音。君山试回首，寥落望乡心。::||
明代::潘希曾::溪头浩浩秋水生，黑云四幂雨未晴。野荞随波田父泣，河鲫跋扈渔翁惊。城中仓廪无馀积，米舶初通过江客。乘潮逆浪来不时，到市千钱论一石。::||
明代::潘希曾::旱来恨见秋霖迟，淋漓浃月仍苦之。禾焦豆萎已无救，坏屋决梁安用为。生柴价高陈粟贵，流离载道闻歔欷。莫怪农家贱卖牛，待餔欲给晨昏费。::||
明代::潘希曾::农人幸麦秋，刈穫及未雨。既刈天转晴，暂饱终恐馁。盻盻五月来，赤地极千里。哀哉无辜民，为此旱魃苦。露祷良辛勤，讵睹南羊舞。作朝风雷发，淋漓夕方止。蹄涔乍渺漫，龟坼渐泥滓。麻菽仅可播，分秧尚无水。三日雨不继，粳稻知已矣。丰山灵滁阳，兴云恒自此。下有柏潭龙，变化莫可拟。冥冥果何意，为惠不终始。岂无沟洫利，世远孰经理。亦有桔槔功，惰农弃不举。人谋或未臧，天乎吾何吁。素食愧官守，对之空汗泚。::||
明代::潘希曾::往年九日菊未花，今年九日花尽嘉。霜前寒蕊重重好，滁山不把龙山誇。反扃官舍白日静，对汝悠悠两形影。举杯相酹还自酬，花神醉未谁能省。何处登高可披豁，茱萸更向花前掇。不柰秋风生客愁，雁行吹断江天阔。::||
明代::潘希曾::苍松产徂徕，不知冰雪寒。砥柱中河流，障彼狂波澜。木石何足道，所贵全其天。人虽万物灵，天性畴能全。卓哉二孀节，秉志何贞坚。母也矢靡他，之子同辛艰。茕茕吊形影，藁砧无时旋。九死乃一生，育孤绍家传。天道谅有定，未亡永馀年。我歌柏舟诗，千载世教宣。::||
明代::潘希曾::滁山偶为醉翁有，终古亭台屹不朽。涧泉清浅碧玉流，石刻盘拿老蛟走。峦回树翳日色迟，仰视卓午忽己酉。吁嗟翁醉何时醒，更上翁亭酹翁酒。::||
明代::潘希曾::花山秀滁阳，不在琅琊下。空谷封白云，自昔游者寡。东风三月时，牡丹映山赭。我来属春去，残枝绿潇洒。品色验根荄，采之忽盈把。慇勤愧良朋，行厨劝杯斝。一笑各尽欢，顾景不能舍。归舆倚微醺，落日净原野。::||
明代::潘希曾::梨花盈盈雪一树，照日不消半含露。香气氤氲百和馀，隔墙暗逐东风度。桃夭杏艳多名园，春深狼藉空愁烦。醒心忽到池塘路，疑是江梅初返魂。休将一枝看带雨，长门掩泣谁为主。莫待溶溶月满庭，素娥心事尤孤苦。快哉君家今日晴，酿泉之酒花边倾。更饶齿颊有张谷，梦回犹足消馀酲。::||
明代::潘希曾::飞花满路春风香，柳条弄日鹅儿黄。如此风日亦可喜，趁逐儿女如颠狂。花香欲与兰争馥，柳黄渐似柏枝绿。为佩为梁自有真，往往风流托空谷。琅琊山椒一杯酒，坐我深春亦何负。吁嗟此意空寂寥，眼底纷纷醉花柳。::||
明代::潘希曾::好诗莫苦吟，好棋莫贪著。苦吟徒劳呕出心，烂柯祗为贪棋错。诗以写我情，棋以拨我闷。意匠心兵不自持，斲丧真淳起争论。君不见三千风月醉一生，十九岐路谁能明。何如虚室坐终日，一洗烦恼令神清。孔删羲画不啻足，超然且与吾心盟。::||
清代::陈维崧::拍遍小阑干，何限塞鸿明灭。老去怕逢节候，正落红时节。沙场病卒搯檀槽，隔著邻垣说。似诉少年陈事，有玉楼金埒。::||
清代::陈维崧::昨宵皓月凉于粉，浸万家蝉鬓。花下几两车儿，翠盈盈偏稳。今夜红灯成阵，被雨丝淹尽。一只银鸭床头，镇厌厌春困。::||
清代::陈维崧::灵和柳，弄晴春，轻飐江南绿水。东风陌上又河边，得人怜。乱搭琼楼丝一把，故与玉郎牵惹。而今香絮滚斜晖，几时归。::||
清代::陈维崧::陈仓祠古，当日霸王全繫汝。丛桂天空，舐药还闻伴八公。而今老大，笑尔会稽鸡太哑。莫管昏晨，斯世谁为起舞人。::||
清代::陈维崧::花冠粉距，昂首晴秋羞哙伍。恼杀诗翁，得失偏呶鸡与虫。乾坤夜黑，何日一鸣天下白。角角堪惊，总是秦关过客声。::||
清代::陈维崧::鱼租雁税，健妇持门心力瘁。黾勉钱刀，助得男儿意气豪。家缘中落，轧轧机床拚织作。国士桥边，剩有萧萧冷砚田。::||
清代::陈维崧::多年枯树，屈铁拗铜阴翠冱。野涧萧林，闲坐幽人抱膝吟。传家碧血，怕听子规啼夜月。莫便还乡，霸国山川冷夕阳。::||
清代::陈维崧::隋宫丝管，曾醉倡家红玉椀。瘦马芦沟，又上燕姬卖酒楼。十年一别，往事濛濛那可说。画里逢君，同把扬州月色分。::||
清代::陈维崧::阳乌酣战，身似吴牛偏易喘。缓辔彷徨，我有田园万斛凉。桐廊茗汁，此事如今那可得。黄鸟多情，小店风潭啭一声。::||
清代::陈维崧::石蹲奇兽，兀奡玲珑真险秀。涧束春罗，窈窕空明足淡沲。閒庭谁到，只许碧空悬冷瀑。些事消魂，剩有秋千断板存。::||
近现代::熊东遨::瓦响尘腾骤未防，一瓢飞泼过沧江。天意有时恩及我，休躲。试招荷侣说新凉。翻墨周遭遮欲断，何憾？伊人自在水之阳。多少云山真面目，猜着。不须披露不须藏。::||
近现代::熊东遨::蝶影蜗痕关际会。雨去风来、争逐春之尾。秀尽残英红到水，东君惯是无追悔。一角湖山容小睡。闻道清时、梦也成人美。不管明朝晴与晦，绳床先试其中味。::||
近现代::熊东遨::老至心何着？只在水云间。露花泥草风竹，定与我相关。闻道玉湖摇碧，正要先生舟楫，岂不动欢颜。况有烟霞侣，诗酒共盘桓。雨三分，人几个，水千湾。歌吟尊俎都罢，四面看青山。明月未成邀约，小勺先分清活，体味浅深寒。斯世一何幸，得似鹭鸥闲。::||
近现代::熊东遨::湖上重来忆旧观，百花添得几分颜？茗烟依约起前湾。十里新痕堤畔水，一帘微影雨中山。斯人去后尽阑珊。::||
近现代::熊东遨::霜禽初歇，帘外飞香雪。影入流溪声到月，天地宫商漫协。庭梅未改真淳，劳君写出元神。笑我终朝坐对，清芳不与人分。::||
近现代::熊东遨::小梦草生珠，大梦潮吞月。大小由之到佛前，无梦存何说？不问道谁传，不问鲸谁掣。只共边缘几个人，来踏杨花雪。::||
近现代::熊东遨::何用春风沐汝身，前生元是玉霄神。清香到枕缘非浅，素影横窗自不群。泉梦石，树留云，海天同福亦同恩。今宵补个心头印，百世相寻认此痕。::||
近现代::熊东遨::旧愁都着玉壶收。甚来由，又登楼？醉里推窗，俯看大江流。要与龙标争一席，千载下，有人不？平生事业剩清游。远寻牛，近呼鸥。水洞云窝，那复计春秋。诗梦恰宜今夜续，杯在手，月当头。::||
近现代::熊东遨::域中同好，相约将公扰。八百年光流过了，依旧青山不老。今朝座设西园，顶香遥拜高轩。南北两厢呼应：一声杯汝来前。::||
近现代::熊东遨::只有深闺养得成，百端娇媚是天生。穿岩水响泠泠白，掠树云飞淡淡青。人未识，且休惊，木灵山鬼本无名。泰嵩早失相看意，自向西南认小星。::||
清代::王鹏运::谁遣春韶随水去。醉倒芳尊，忘却朝和暮。换尽大堤芳草路，倡条都是相思树。蜡烛有心镫解语。泪尽唇焦，此恨消沈否。坐对东风怜弱絮，萍飘后日知何处。::||
清代::王鹏运::漫说目成心便许。无据杨花，风里频来去。怅望朱楼难寄语，伤春谁念司勋误。枉把游丝牵弱缕。几片閒云，迷却相思路。锦帐珠帘歌舞处，旧欢新恨思量否。::||
清代::王鹏运::风荡春云罗样薄。难得轻阴，芳事休閒却。几日啼鹃花又落，绿笺莫忘深深约。老去吟情浑寂寞。细雨檐花，空忆镫前酌。隔院玉箫声乍作，眼前何物供哀乐。::||
清代::王鹏运::斜日危阑凝伫久。问讯花枝，可是年时旧。浓睡朝朝如中酒，谁怜梦里人消瘦。香阁帘栊烟阁柳。片霎氤氲，不信寻常有。休遣歌筵回舞袖，好怀珍重春三后。::||
清代::王鹏运::落蕊残阳红片片。懊恨比邻，尽日流莺转。似雪杨花吹又散，东风无力将春限。慵把香罗裁便面。换到轻衫，欢意垂垂浅。襟上泪痕犹隐见，笛声催按梁州遍。::||
清代::王鹏运::雏莺啼去怨春残，馀香襟袖斑。朱弦辛苦再三弹，心期深诉难。金鸭冷，黛蛾攒，依依山上山。将离花好自愁簪，由他红半阑。::||
清代::王鹏运::搆景未须奇，要称萧閒我。丘壑中閒谢幼舆，此意平生颇。湍急倩山拦，峰崱将云裹。云淡山虚水自清，终老斯乡可。::||
清代::王鹏运::睡乡安稳夜如年，灯乳缀花妍。虚堂漏定吟魂悄，枕函静、思落谁边。罗幕徘徊，纹疏皎洁，应是月轮圆。薄寒依约上屏山，尘梦淡于烟。老怀不耐鸡声恶，尽长路、鞭影争先。为报邻钟，暂时休打，容我五更眠。::||
清代::王鹏运::雁声催落空梁月，凄然顿惊离绪。料得据梧吟，镇沈冥谁语。露荷彫枉渚。更休问、采香俦侣。赖有西山，向人依旧，数峰清苦。独酌不成欢，霜风紧、落叶打窗如雨。萧瑟对江关，忆兰成词赋。秣陵秋几许。定愁满、古台烟树。夜堂悄，有梦从君，化断云千缕。::||
清代::王鹏运::雨饕风虐，寒山如睡何曾觉。黄花轻负重阳约。离恨谁知，人远雁难托。当时心力空抛却，天涯原在红阑角。愁浓莫恋村醪薄。入骨相思，禁得几回错。::||
近现代::钟敬文::千坯向晚。窑上白烟漫。炼出青砖强备战。风景莫嫌平淡。一洼清水汪汪。卓然我立其旁。正像严疆戍卒，双眼盯住前方。::||
近现代::钟敬文::望眼极天边。银海光漫。近山一簇裹丝棉。麻雀群来如报喜，喧嚷庭间。雨雪去冬悭。农事忧干。俄然一阵众心欢。梦里黄云辉垄亩，竞奋银锨。::||
近现代::钟敬文::柳黄欲吐溪波皱。东风习习吹征袖。此日别京华。归来梅着花。行装缝又洗。琐琐真烦你。何以答辛勤。深深培本根。::||
近现代::钟敬文::风卷惊沙羊角起。步步艰行履。来到校园旁，金柳笼烟，红白纷桃李。入春连日风威恣。沙滚寒犹滞。花事正担心，耀眼芳菲，却在风沙里。::||
近现代::钟敬文::六十过三矣。记髫年、每逢此日，举家欣喜。碗里面条争雪白，佐以椭圆鸡子。这情景，真如梦里。勿说亲坟萦蔓草，慨平生，学行多非是。重抖擞，莫徒悔。年来致力词章事。趁时宜，拈题选韵，对灯摊纸。骚心杜魄关民物，何取雕金织绮。大世代，要求诗史。谁谓力微奢志愿，啃骨头，未可轻蝼蚁。时跃进，艺添翅。::||
近现代::钟敬文::饥驱人去，信轮蹄踏遍、雁门羊石。故国故家零落尽，忍对铜驼荆棘。覆楚东瓯，椎秦博浪，一念缠胸臆。胥涛如吼，古今悲恨同激。多事章奏推贤，大廷呈艺，博得金门籍。赐第赐餐承雨露，腾笑歌诗成集。志士缁衣，故人碧血，往事宁堪忆。移家愿杳，人间留此残墨。::||
近现代::钟敬文::节过清明，西海畔、群花闹春。经行处、蜜蜂喧嚷，丽日温暾。照水丁香描倩影，傍山繁杏郁红云。有辛夷、千朵绛灯明，尤绝伦。蟊贼据，虎狼屯。游赏地，是非门。正百年如驶，沧海扬尘。兴替丛谈归野史，风光此日乐人民。看眼前、无数小英豪，红领巾。::||
近现代::钟敬文::燕都秋老，正西风拂拂，叶零如雨。碧幕高遮方在眼，空旷今余天宇。落去还飞，黄中带赤，容态犹妍妩。拥花滋麦，春心端托尘土。不是对景寻诗，穿丛傍砌，日日相为伍。笤帚一枝横直扫，耙子有时兼举。棘刺钩衣，山坡滑脚，稍会樵童趣。一天活了，笑看黄日西注。::||
近现代::钟敬文::日落西山是夜昏，点起孤灯照孤房。日来想兄𣍐得暗，冥来想兄到天光。::||
近现代::钟敬文::海涅斗心原屹屹，子房风致乃恂恂。南溟劫火横飞后，何处沧波问此人？::||
近现代::杨寿杓::惆怅吾生未有涯，穷途欲驾步兵车。消愁知有愁多少，要问长安卖酒家。::||
近现代::杨寿杓::羽书飞集汉家营，幕府犹谈纸上兵。寄旅情怀关塞怨，宵凉风雨鼓鼙声。::||
近现代::杨寿杓::不惜红绡买艳歌，章台走马意如何。浮萍飘泊杨花舞，分占愁心若个多。::||
近现代::杨寿杓::子美穷愁不废词，长镵遥寄七哀诗。飘零萍迹三千里，秋尽江南梦未知。::||
近现代::杨寿杓::缝衣京洛怅前游，秋老寒生季子裘。又是重阳时节近，满城风雨助人愁。::||
近现代::杨寿杓::一秋苦雨感相如，潦倒愁乡赋索居。行箧诗文休浪播，故人传遍绝交书。::||
近现代::杨寿杓::岁月侵人短鬓增，频年行脚似孤僧。爨桐身世无穷感，莫向天涯问广陵。::||
近现代::杨寿杓::旅况萧然付浊醅，金裘零落病燕台。故园松菊秋无恙，欲赋渊明归去来。::||
近现代::杨寿杓::海山苍莽水仙歌，播入希夷逸睿和。尽有知音解琴意，爨残桐尾已无多。::||
近现代::杨寿杓::春痕红上海棠枝，带雨笼烟绝世姿。只许晨阳描倩影，花阴小立不多时。::||
近现代::张尔田::溪堂何处好，杂花手植，背郭俯晴郊。十年云海卧，自断音书，泛宅到渔樵。舟横野彴，渐梦落、江南春潮。兰径深、隔邻疏援，紫蔓上藤梢。无聊。墙东遗世，塞北为家，任旁人一笑。休更惊、羌村烽火，投老安巢。绿阴满地初宜夏，步水曲、山鸟相招。沈醉语，生涯换得枯瓢。::||
近现代::张尔田::著意人前晕翠娥。娇多贪耍不成歌。长裙出水碾新荷。斗帐罢薰添古刺，香轮催发响摩托。月明归路奈君何。::||
近现代::张尔田::枝上红稀绿渐成。閒随流水绕花行。粉墙低处一舟横。早是宿妆匀面了，谁家闻打筑毬声。冶游天气近清明。::||
近现代::张尔田::长河渐落云屏。晓星沈。一枕落花残月酒初醒。情何限。人不见。恨难任。双配合欢罗带湿罗巾。::||
近现代::张尔田::惜花常怕花残。晓妆寒。翠被余香红雨泪阑干。高阁上。凝情望。雁初还。天际晴沙秋色小屏山。::||
近现代::张尔田::照野江烽，连天海气，物华卷地休休。残阳一霎，怎不为人留。几点昏鸦噪晚，荒村外、鬼火星稠。伤高眼，还同王粲，多难强登楼。惊弓如塞雁，林间失侣，落影沙洲。便青山纵好，何处吾丘。夜夜还乡梦里，分飞阻、重到无由。空城上，戍旗红闪，白日淡幽州。::||
近现代::张尔田::繁华催送。人世恍然真一梦。何处笙歌。水殿风来散败荷。饥乌啄肉。回首都亭三日哭。国破城空。残照千山泪点红。::||
近现代::张尔田::遍昆池劫灰，曲江上，几声吞。问著甚来由，龙拿虎掷，如此乾坤。黄昏。但闻鬼哭，掩衡门、胡骑满城尘。未要秋风华发，等閒沧海吾身。沾巾。今古一酸辛。往事恨难论。算更谁怜取，封中蜗土，地上虮臣。蚩尤。五兵枉铸，浪滔滔、直欲尽生民。俯仰空悲去客，兴亡休怨陈人。::||
近现代::张尔田::泪眼黄花，浑怕问、今朝佳节。还记取、西风吹帽，萧萧余发。陇水助人添哽咽，燕山向我无颜色。更惊心、四远雹声焦，千家泣。浮士梦，都休忆。明日事，从何说。叹臣之壮也，而今头白。已自摧残人下寄，那堪憔悴兵间活。把茱萸、插了再三看，南冠客。::||
近现代::张尔田::庾郎词赋供憔悴。犹有哀时泪。故人千里寄梅枝。为报江南春好雁来迟。金门一卧垂垂老。作计消愁抱。明年拟采五湖莼。相送扁舟载雨到西兴。::||
近现代::赵熙::古来荒可想，只城角，似岩乡。入石户深深，云阿寂寂，玉溜锵锵。洪荒。自融气母，想风吹、一泡裂崖冈。留作菟裘佳处，六时心地清凉。焚香。小步禅堂。消夏气、领秋光。叹碧玉壶中，黄斑径里，此亦沧桑。苍茫。放翁著句，甚无人，镌字绿苔旁。不用飞霞题壁，我生已似云将。::||
近现代::赵熙::出春城、秧歌几日，芳原一绿如剪。四山围作棋枰样，阁阁鸣蛙不断。塍一线，袅百亩衡从，树小荫如伞。吴装短卷。看人影鸦锄，车声龙骨，物外散鸡犬。谋生贱。五十归田未晚。学耕空守枯砚。倾家难买柴车住，头白王尼谁伴。君不见。自晋后渔郎，几见桃花岸。游民在眼。坐豆叶村边，稻花风外，黄送夕阳远。::||
近现代::赵熙::乱山青出荣州界，界边水流穿洞。石乳含秋，云胎化碧，苔色六朝梁栋。人天万种。定结自洪荒，海潮吹冻。想见龙蟠，爪痕深入翠岩缝。诗人从古不到，晋时獠据了，还问唐宋。灵境多年，老樵探路，说有阴河水涌。西边一孔。便缒火无光，红珠似瓮。怕是骊宫，角根银柱耸。::||
近现代::赵熙::清风万个，占一城高处，宋时僧屋。解借此君名此地，便卜此僧非俗。茗砌延秋，风廊响月，苔色琴弦绿。涪翁往矣，禅房香剩花木。有弟时到轩中，虚心直节，合抱琅玕宿。自列党人碑上状，成就一家清福。绝代欧苏，片时章蔡，断送神宗录。翠云三亩，荣州第一修竹。::||
近现代::赵熙::望中天半庄严，嘉州定落荣州后。大哉僧力，自元丰始，迄工元祐。玉斧修云，金容满月，华鲸夜吼。恨青山不语，道君时事，断碑字、苍苔锈。台上放翁载酒。问如来、梵天谁救。支那小影，铜仙泪落，咸阳月瘦。十六丈身，一千年事，黄梅雨候。秪红裙袅袅，榴花一色，拜龙华寿。::||
近现代::赵熙::翠阴四月，入山十里春秧净。樵径。引一线松风到山顶。遥天沆瀣色，冷日玻璃性。端正。合唤作荣州主人影。山名近古，想是南齐定。如梦醒。算兴亡、荒县辟灵境。涧石生花，水禽过岭。风韵。绿得玉娥妆靓。::||
近现代::赵熙::是谁锯下苍龙角，晴空一坪秋广。万古无风，小池不涸，青入四禅天上。鳞原一掌。指贴地婆城，药膏圆样。影落东南，天台四万八千丈。唐年祠庙尚在，薛碑今蚀尽，苔翠无恙。州以山名，砦犹宋建，老去希夷安往。洪荒坐想。定绝岛孤撑，海浮千嶂。倘扣玻璃，日球空外响。::||
近现代::赵熙::渝州启行脂挂轴，苦羡蜗牛身戴屋。不道新车六百里，插翅如飞排大陆。自出鹰关弯复弯，荣昌隆昌箭头镞。车中别自一天地，路上人如蚁无足。村童笑我地乌龟，爬沙洒洒风过目。昔坐火车京汉站，万头钻入蜈蚣腹。夜过黄河空际桥，电灯如珠灿龙烛。今我小车仅容膝，计程铁道无兹速。未晡已抵自流井，王生挽我银行宿。人人惊问何时发，指数经途骇僮仆。人生适意在一快，荣井路通更奇福。须臾劄劄响飞机，嗟我跛鳖推馀毂。::||
近现代::赵熙::自渝至荣四日雨，车中受苦艰难尽。来时未晚下鹰关，午前始发木稗镇。今年夏暵补秋泞，一路上回兼下噀。时时陌上雇人抬，超海越山不能寸。永川城中灯火出，方丈蓬莱望中近。诘朝出城方就道，连车前挡等馀困。挨到荣昌始畅行，雨打头巾向风进。有时轮子又生角，真嗟骑马如蛙钝。乃瞻衡宇天忽晴，如此畸人走乖运。或笑临行盍笱将，事外哓哓只增忿。车班班兮六百里，本按常程不求迅。胡为使我终日饥，一笑载途餐一顿。::||
近现代::赵熙::游山有秘诀，窍在觅施主。慨自温塘归，饥肠响雷鼓。雅人坐一船，雅极愁不语。望中得磁溪，壮气生脾土。明知岁不恶，破例吃大户。访旧巧立名，佯佯吾甚武。退公惠然来，酒馔温尊俎。劝我尽量去，特地赈饿虎。一饱百虑静，诗作蚕丝吐。船头指尖峰，火苗辨前古。我戏叩我腹，吾何负于汝。::||
近现代::程坚甫::难得糊涂语最真，糊涂易保百年身。东坡已恨聪明误，不愿聪明更误人。::||
近现代::程坚甫::步出璇闺心胆寒，承颜怕失老姑欢。可怜西蜀蚕丛地，未若人间妇道难。::||
近现代::程坚甫::奔仆风尘未废诗，吟成多在息肩时。边韶腹有经书在，寄语途人莫相皮。::||
近现代::程坚甫::银汉迢迢舟楫无，填河乌鹊费工夫。婚姻久已如儿戏，牛女何因不另图。::||
近现代::程坚甫::半世奔驰觅斗升，年来心似玉壶冰。得鱼至竟归谁有，乞解鸬鸶颈上绳。::||
近现代::程坚甫::膝前莫更叹无儿，即便生儿亦已迟。爱子托人原恨事，何如身后有传诗。::||
近现代::程坚甫::不断辚辚车马尘，临流皆欲洁其身。出山泉水休云浊，世上趋炎大有人。::||
近现代::程坚甫::丈夫慷慨济时艰，不扫胡尘誓不还。击楫已成过去事，英风犹被大江间。::||
近现代::程坚甫::易弁从征世所难，纵然生女勿悲酸。只今关外风云急，红粉何人继木兰。::||
近现代::程坚甫::竹木成阴共一堤，堤边野老乐幽栖。为怜点滴皆春色，未忍呼童扫燕泥。::||
清代::缪公恩::五载香销痛别鸾，墓门草断碧烟寒。不知同在重泉下，可是人间见面难。::||
清代::缪公恩::河上重经感昔时，伤心世事一人知。先生久赴琼楼召，尚有遗民颂口碑。::||
清代::缪公恩::大书深刻著荣名，灭魏吞吴恨未成。沂水萧萧愁不断，我来何处拜先生。::||
清代::缪公恩::万里何缘入梦中，照人颜色旧时同。醒来不是当年事，寒气侵衣起朔风。::||
清代::缪公恩::故人旌节驻黔中，十八年来事不同。今日重行黄叶路，愁人依旧白杨风。::||
清代::缪公恩::绵亘山川一带长，萧条断垒锁残阳。已经作俑开秦祸，空使千秋罪始皇。::||
清代::缪公恩::不愧先贤不愧儒，更将馀技妙操觚。几多蔓草荒烟里，金石遗文尚有无。::||
清代::缪公恩::扑面风沙欲断魂，驱车独出古平原。鲁公祠宇知何处，衰草连天日影昏。::||
清代::缪公恩::雅雨天才本擅场，一肩风月继渔洋。如何不悟焚身祸，有客停车泪满裳。::||
清代::缪公恩::淡烟轻雾锁长河，寒水流澌不起波。晓色离离乡梦醒，风吹残月渡滹沱。::||
近现代::洪传经::吴山古柏已全枯，林岳张坟入望无。一曲兴亡付落日，千年文物剩西湖。风摇衰柳埋荒径，浪逐游鱼绕败蒲。何物人间荣与辱，欲持一笑了穷途。::||
近现代::洪传经::偶税扁舟笑语偕，清和时节好怀开。五湖欲夺陶朱棹，八斗难分子建才。人在青天头上座，山从白鸟翅边来。杨花作剧偏飞雪，极目晴堤一片皑。::||
近现代::洪传经::醉馀策杖倚荒亭，隔叶黄鹂伴我鸣。四面朱霞催日落，一堤绿柳焕春荣。抬头不见梳翎鹤，侧耳疑闻唤妇声。陌上花开卿缓去，千年文物忆升平。::||
近现代::洪传经::举杯序齿一年加，且就园林玩物华。顽石移来难作鼓，寒梅折尽为开花。三篇有味时三复，万寿无疆唱万家。漫道霜风欺病叶，飞车载满赤城霞。::||
近现代::洪传经::年逾工部敢嫌死，趣异渊明早忘归。已反论斤书卖志，料因耽睡体添肥。腰围还旧衣初称，卷帙都亡蠹不飞。身外是非何必问，一尊聊證道心微。::||
近现代::洪传经::一曲琵琶万斛愁，青衫湿透白江州。声来邻舫心相印，宦谪荒江泪莫收。却怪先生诗句好，不教此妇姓名留。善才亦是无情者，竟令婵娟老客舟。::||
近现代::洪传经::无情岁月已辞辰，又是平头六十人。花下潘安今老丑，镜中庾信昔清新。也思好鸟吟为伴，谁信寒梅放及春。自顾狂顽君子弃，龙蛇未必厄于陈。::||
近现代::洪传经::朴讷翻疑质胜文，三千弟子却怜君。关心休戚逾儿女，键户探搜到典坟。采药折肱宜寿世，讴诗换骨自超群。胸中要有真天地，莫为轻肥万绪纷。::||
近现代::洪传经::骨肉情通异姓难，七年回首百忧攒。护花无力怜春去，中酒高歌惜夜阑。剩有青山供啸傲，未闻绿竹报平安。秋来不羡莼鲈美，乞与冰心沁肺肝。::||
近现代::洪传经::十年湖上共优游，学粹才多重辈流。金石雄奇该皖浙，龙蛇飞舞溯斯繇。峰丁应手知无敌，花甲从头说再周。最是慕庐言侃侃，徜徉文史肆清遒。::||
近现代::黄松鹤::九秋风物似陶家，无酒还来就菊花。已惯登临今日客，未妨消受故园茶。相逢一笑看吹帽，解赋何人想落霞。红树碧山频问讯，云峰犹阻雁行斜。::||
近现代::黄松鹤::池塘几度嫩红开，又是春归客未来。泛月飘飘馀醉思，临风穆穆想清才。孤怀中酒花难酿，远水依舟叶可裁。梦醒鹤巢还煮梦，半床诗卷一茶杯。::||
近现代::黄松鹤::小筑南园自放情，绕阑红药露华清。窗松未老先巢鹤，院柳初丝欲幔莺。月照荷塘鱼啖影，风过竹径犬疑声。分茶记有东篱客，笑与黄花道姓名。::||
近现代::黄松鹤::京华高处夜吟寒，憔悴斯人独倚阑。彩笔抛残垂老去，芳洲捣碎此才难。尽馀言笑传心眼，何限离忧在肺肝。罢席更无新涕泪，白云明日共君看。::||
近现代::黄松鹤::卅年湖海旧游人，节序芳菲话一新。碧树鸠呼何待晓，红泥燕逐不成春。闲门坐冷南窗雨，试墨磨开古砚尘。望里家山归棹渺，无心再问落花津。::||
近现代::黄松鹤::经旬药碗替茶杯，强报清诗枕上裁。孤馆灯留新梦草，博山香剩旧炉灰。水云千里花先放，风雨一楼燕欲来。未解江南岑寂意，丁宁恐负贺方回。::||
近现代::黄松鹤::卖花深巷鹤巢居，野水闲云意自如。试砚绿浮茶气永，呼灯红入酒香初。初来有赋迷荒径，结习何心爱草庐。岁暮方知身是客，到门犹见故人车。::||
近现代::黄松鹤::小小园亭面面山，天开图画著身闲。帘前草色撩诗入，枕畔莺声聒梦还。有限乡心春不管，无多吟卷老来删。悲欢旧事何须问，我在黄花翠竹间。::||
近现代::黄松鹤::长安此日说东南，居易居难客自谙。一水去天惟尺五，万花如海正春三。图开富贵人同寿，诗到空灵佛与参。应有玉盘献仙子，偷桃曼倩不为贪。::||
近现代::黄松鹤::雕镌云冻入风骚，姓字从君手上豪。笔砚之间开异代，胸怀于此见吾曹。盎然古味涵千石，久矣空情泥一刀。笑向人间成半佛，茶烟禅榻未须逃。::||
近现代::王蛰堪::堪怜旧俗近无遗，支脉犹能话八旗。民主终教救中国，无分鞑虏与蛮夷。::||
近现代::王蛰堪::何年深谷号青龙，胜日登临一望穷。绝壁层崖斜照外，漫从残迹认烟烽。::||
近现代::王蛰堪::风流百代足堪誇，际遇彷徨命也差。红豆山庄何处是，秋寒独吊夕阳斜。::||
近现代::王蛰堪::虞山吟屐值清秋，细雨轻阴话旧游。四百年来残劫外，乡人谁识绛云楼。::||
近现代::王蛰堪::九畹愁苗谁会得，幽香已绝无由觅。拚将描取百千缣，为恐来生不相识。::||
近现代::王蛰堪::十载期相见，佳盟證水湾。不因无尽念，肯寄一身闲。奇节标坛坫，高风动宇寰。知君临别意，休更唱阳关。::||
近现代::王孟扬::先贤遗迹是耶非，野草迷离傍落晖。都道英灵彰异迹，甘霖一路伴柩归。::||
近现代::王孟扬::戈壁连天万里赊，投荒旅客漫咨嗟。干喉纵是无泉水，润口须知有雪瓜。::||
近现代::王陈常::生而好古，老未知生，诗书误了平生。自有生来，操持不善谋生。虚生五十七载，叹今生、只作先生。养生主，尚閒无半日，寄嘅浮生。窃信前生是蠹，任群生扰扰，笑我狂生。生子生孙，犹堪不负吾生。明知此生休矣，愿他生、不作儒生。得生趣，正不识、修到几生。::||
近现代::王陈常::欲雪微温，阳气搏阴，为涩为霄为湿。问何事风庭，飘杨淅沥。只说声偏傍竹，是滕六、安排前锋帅。待诘朝白战，轻邀倚枕，定须先集。如砾。又如稷。偶霏与风俱，洒盈窗隙。笑老耳、重听横行郭索。误认真珠落也，许长爪、麻姑闲抛掷。恁粒米、筛瓦跳阶，争奈冻云寒遏。::||
近现代::周燕婷::海样深堂一见难，西风几度叩门环。奈何流水花憎命，每向浮云月怯圆。秋渐远，夜将阑，不堪重梦压眉弯。人间莫尽相思意，万一天教续世缘。::||
近现代::周燕婷::蓝桥何日认姻缘，夜夜负婵娟。痴心不耐相思苦，更何况，恨是绵绵。箫舞剑歌，风流云散，赢得带围宽。红楼消息倩谁传？飞鸟隔蓬山。多情岂独孙公子，毕竟是，前梦难圆。抛笔弃书，茫然独立，天地竟何言？::||
近现代::周燕婷::不管铺天飞雪，依前艳绝。透帘疏影悄无声，人但倚，眉弯月。自度情为谁设？古香寒彻。细将心绪辨分明，是点点，相思血。::||
近现代::周燕婷::尘镜重开理晚妆，两蛾淡淡为谁长？裙衣检点费思量。几许心期轻错误，一丝情份暗收藏。黄昏渐近渐彷徨。::||
近现代::周燕婷::数遍青枝未展颜，花在春前，腊在春前。酿香情绪渐绵绵。可是相怜？应是相怜。玉笛冰魂尚未还，梦里关山，客里关山。快将风雪造严寒。人在梅间，诗在梅间。::||
近现代::周燕婷::槛菊低眉无语，黄昏庭户。秋风无故弄多情，作几点、催花雨。不管春来春去，芳心自护。年年长得伴花间，又争怕，他人妒？::||
近现代::周燕婷::白菡萏花明水渚。游女初归，裙褶黄金缕。鸂鶒双双来复去，嗔他时阻兰舟路。几个吟蝉声在树。小曲阑干，帘卷零星絮。拟把新情寻旧趣，夕阳天外疏疏雨。::||
近现代::周燕婷::十指尖纤，几曾窗下拈针线。手忙心乱，错损通花绢。羞向人前，却怨穿堂燕。抛闲算，且将帘卷，探看春深浅。::||
近现代::周燕婷::萧瑟秋声渐少闻，江城一角滞寒云。几多旧事在衣尘。落叶有心归有宿，飘萍无着是无根。人间难得性情真。::||
近现代::周燕婷::忍向西风问醉醒，施云布雾做阴晴。三春事业似流星。叹此秋心容易老，怜他日脚不能停。晚来又是雨濛溟。::||
清代::弘历::华子冈头积素多，蹊迷难访故山过。画禅亲许参神韵，刻楮无烦较若何。::||
清代::弘历::易水流沙率不深，潦收野渡那须寻。荆轲山矗秋云表，想像当年壮士心。::||
清代::弘历::晓日千村飏爨烟，邮程廿里迟鸣鞭。逢迎田父多欢色，生计闾阎胜去年。::||
清代::弘历::山影横西塔影南，霜花遍野菊花酣。诗情莫道因秋减，触绪何妨即景探。::||
清代::弘历::频年展谒桥山下，未尽攀龙罔极情。况奉徽音申敬悃，敢违一片奠椒诚。::||
清代::弘历::数命行舆众已劳，上陵心切岂游遨。肯堂继志吾何有，敢骋驰驱六驭豪。::||
清代::弘历::巡壁分明吟短句，停銮小忆涉春江。离宫平楚曾何异，风在庭柯月在窗。::||
清代::弘历::缭白萦青矗万螺，夤缘鸟道忆曾过。弹琴峡口双松侧，勒壁诗应蔚碧萝。::||
清代::弘历::具来粉本写神能，万树丹青缋绣棱。近卫皇州巩北户，底须乘传拟嘉陵。::||
清代::弘历::近作燕山八景诗，拟成长卷各图之。侍臣承旨开生面，又见岩关叠翠奇。::||
近现代::陈兴武::閒气萦迂自郁陶，九州何处寄神皋。履端非复严三统，易服偏教乱六曹。别著官仪誇普适，尽隳名器笑徒劳。有常至竟论天道，厌听存亡话几遭。::||
近现代::陈兴武::狐死谁今正首丘，百年陵替不胜忧。旧邦安复维新命，貊道偏教据上流。话已普通非汉调，文从白化本洋谋。亡羊每恨多歧路，数典长贻世代羞。::||
近现代::陈兴武::胜事曾传会武林，掌门人在各存心。邀盟自喜千夫诺，来献其誇万国琛。南海风迷安有信，东山月隐不消寻。九州微惜团圞意，未得清光一照临。::||
近现代::陈兴武::玉折兰摧未忍情，可怜萧艾正敷荣。九州既自归嬴后，四野奚为吊屈平。生气风雷安可恃，清词豆蔻算须惊。雕虫至竟将何用，并作寒蛩不住鸣。::||
近现代::陈兴武::内景从来重洞房，仙人底事下牙床。铺将血色新裾带，画就灵符旧箓章。不讶惊鸿曾照影，争传红袖又添香。羹汤作罢思姑舅，食性难知却自尝。::||
近现代::陈兴武::黄流乱注九州堙，太息胡夷尚有君。国自蒙元非复夏，人经五四已无文。正名孰秉诛心法，主义惟兴革命军。既斁彝伦谁锡禹，可怜阴骘久难闻。::||
近现代::陈兴武::演得优伶戏最真，柳眉勾就粉初匀。后台惯作帮腔调，当面能为变脸人。罗刹修成天已异，扶桑倚罢剑犹陈。苍茫莫问升沈意，翻尽梨园曲又新。::||
近现代::陈兴武::九译宾门忆旧畴，驾言嘉客傥来游。地存畿辅二千里，境拓君王三百州。绝徼移风扬雅颂，徐方赞化洽谟猷。分庭孰与歌同调，匪特龙吟黑水陬。::||
近现代::陈兴武::来复惟今待一阳，漫随折水数行觞。官仪此日难知汉，族姓于时莫问黄。长恨麟经穷巨野，终看禹贡改洪荒。门中有主凭谁立，欲挽其亡只系桑。::||
近现代::陈兴武::历览南瞻尽九州，江山在眼掉头休。汉家毋复官仪盛，禹迹空教社鼠留。我辈文章关气运，他年人物数风流。伤今吊古胥无准，但见神鸦立庙头。::||
近现代::周燕婷::海样深堂一见难，西风几度叩门环。奈何流水花憎命，每向浮云月怯圆。秋渐远，夜将阑，不堪重梦压眉弯。人间莫尽相思意，万一天教续世缘。::||
近现代::周燕婷::蓝桥何日认姻缘，夜夜负婵娟。痴心不耐相思苦，更何况，恨是绵绵。箫舞剑歌，风流云散，赢得带围宽。红楼消息倩谁传？飞鸟隔蓬山。多情岂独孙公子，毕竟是，前梦难圆。抛笔弃书，茫然独立，天地竟何言？::||
近现代::周燕婷::不管铺天飞雪，依前艳绝。透帘疏影悄无声，人但倚，眉弯月。自度情为谁设？古香寒彻。细将心绪辨分明，是点点，相思血。::||
近现代::周燕婷::尘镜重开理晚妆，两蛾淡淡为谁长？裙衣检点费思量。几许心期轻错误，一丝情份暗收藏。黄昏渐近渐彷徨。::||
近现代::周燕婷::数遍青枝未展颜，花在春前，腊在春前。酿香情绪渐绵绵。可是相怜？应是相怜。玉笛冰魂尚未还，梦里关山，客里关山。快将风雪造严寒。人在梅间，诗在梅间。::||
近现代::周燕婷::槛菊低眉无语，黄昏庭户。秋风无故弄多情，作几点、催花雨。不管春来春去，芳心自护。年年长得伴花间，又争怕，他人妒？::||
近现代::周燕婷::白菡萏花明水渚。游女初归，裙褶黄金缕。鸂鶒双双来复去，嗔他时阻兰舟路。几个吟蝉声在树。小曲阑干，帘卷零星絮。拟把新情寻旧趣，夕阳天外疏疏雨。::||
近现代::周燕婷::十指尖纤，几曾窗下拈针线。手忙心乱，错损通花绢。羞向人前，却怨穿堂燕。抛闲算，且将帘卷，探看春深浅。::||
近现代::周燕婷::萧瑟秋声渐少闻，江城一角滞寒云。几多旧事在衣尘。落叶有心归有宿，飘萍无着是无根。人间难得性情真。::||
近现代::周燕婷::忍向西风问醉醒，施云布雾做阴晴。三春事业似流星。叹此秋心容易老，怜他日脚不能停。晚来又是雨濛溟。::||
近现代::孙保圻::白榆风起晚鸦啼，银汉红墙路转迷。仙遇姮娥工顾兔，怪穷温峤愧燃犀。萧萧易水初闻筑，荡荡天门未可梯。吾意蹉跎聊自诡，商歌一振五云西。::||
近现代::孙保圻::万里经行若户庭，乘槎海客喜谈瀛。白衣苍狗须观变，清酒黄龙易败盟。怀璧漫投君子国，揽祛曾至化人城。青禽昨报新消息，魑魅潜窥近两京。::||
近现代::孙保圻::南辕北辙斗心兵，柯烂坪枯劫已成。戴月披星劳往复，翻云覆雨见平生。文章互述销魂语，才辩同听抚掌声。横槊赋诗何意态，汉家法度岂容更。::||
近现代::孙保圻::十万貔貅各控弦，登坛诸将未华颠。势能举足分轻重，事贵当机审后先。割据早膺藩镇祸，乱离尤甚广明年。祖生空具澄清志，怅望中原缓着鞭。::||
近现代::孙保圻::人世无垆铸横财，身如槁木意寒灰。公田亦作埋忧地，郎署难寻避债台。乞食黔敖知不免，忍饥方朔有余哀。微闻府主多豪兴，犹斥千金买笑来。::||
近现代::孙保圻::故人相聚庆弹冠，掩袂羞将仕路看。窗下瑶缄烦记室，案前玉貌得伶官。董龙果是何鸡狗，凡鸟焉能拟凤鸾。一样人才分九等，兰台著录几曾宽。::||
近现代::孙保圻::谤书盈箧讵全诬，竿木逢场且自娱。安石本来多执拗，吕端何事不糊涂。姓名阑入轩渠录，面目长留鬼趣图。礼教非为吾辈设，夜深宝气烛天无。::||
近现代::孙保圻::星象惊传易紫宫，孱王下殿走匆匆。玺归日角谋何急，车隐雷声路未通。麦子苍黄同去国，将军跋扈胜临戎。他年天宝谈遗事，尽付停觞一叹中。::||
近现代::孙保圻::垂老闲居促酒杯，高吟肺腑策安危。仙山绝少延龄药，要路偏多没字碑。射虎斩蛟思作健，搏牛破虱悔难追。庭柯槭槭风嘶叶，爽气西来偶展眉。::||
近现代::孙保圻::繁华转眼忽凄凉，十载春明旧梦长。破碎河山余战伐，艰难家国费平章。固知遐举终无翼，谁信横行别有肠。欲赋阿房存直笔，离宫三六黯斜阳。::||
近现代::宋辅仁::留春春不住，饯春春已去。适将追送春，不识春归路。春归不可寻，笑问知何处。可惜少年时，枉自伤迟暮。::||
近现代::宋辅仁::烟光凝空暮山紫，丛芦飞雪霜花死。游啸清秋野路长，残照山阿白云里。沉沉荒寺隐疏林，尽日清凉无俗音。满地幽苔没行迹，蛛丝昼锁岩蒿深。破瓦鳞鳞窜苍鼠，阴房铜仙宝华古。空庭丹桂老无花，正殿炉烟绕柱斜。白首贫僧叹零落，日暮西风啼老鸦。::||
近现代::宋辅仁::枥骥篝鹰茹苦辛，频年相与困风尘。饥驱且进嗟来食，从古翳桑有饿人。::||
近现代::宋辅仁::三叠渝关趁晓征，峦烟断处岭云生。尘寰多少崎岖事，历尽崎岖蜀道平。::||
近现代::宋辅仁::秧田水满绿萋萋，杨柳成阴暗短堤。独立月明人静处，乱蛙喧后子规啼。::||
近现代::宋辅仁::桑麻鸡犬自成乡，十亩如云稻子黄。篱豆花疏秋尚浅，凉风一路木樨香。::||
近现代::宋辅仁::独坐藤阴院，无聊自检书。瓮头新酒熟，问有客来无。::||
近现代::宋辅仁::南薰五月时，采菱向江口。心心遗所思，不顾刺侬手。::||
近现代::宋辅仁::血洒平芜扑鼻腥，五州转战走雷霆。思兄作客三千里，愧我虚生五十龄。远道遗鱼时断续，闲门了鸟日东丁。苍茫秋色萧森气，四望高歌两眼青。::||
近现代::宋辅仁::霄汉双星望鹊梁，重来佳会引杯长。不知今夕为何夕，却自宜昌下武昌。太息人言无黑白，那堪时事变苍黄。寄身天地已如客，况复羁栖思故乡。::||
清代::林树梅::山郭新晴野草香，薰风吹动葛衣凉。劝农遍种三杯粟，引水新开九曲塘。事事便民真父母，心心报国大文章。昨朝应有村儿女，争看先生笠屐忙。::||
清代::林树梅::踪迹如蓬转，风波又一经。地原多鬼市，人喜逐鱼腥。古剑寒肝胆，奇书瀹性灵。归装何所有，囊底贮空青。::||
清代::林树梅::蜃气喜初收，承欢骋壮游。烽烟诸岛静，诗思一帆秋。阅岁同休戚，临行且唱酬。吾乡斜照里，指点是浯洲。::||
清代::林树梅::昔我初来处，舟从外堑迂。厨娘炊犊粪，蜑女鬻螺珠。日落风沙舞，乡偏气候殊。他年誇远客，瀛海有珊瑚。::||
清代::林树梅::澎山三十六，荒垒半渔寮。虎井风烟壮，龙宫暑瘴消。云生香鼎屿，雷压吼门潮。访古屯军迹，周回荡短桡。::||
清代::林树梅::又来经旧镇，指点七鲲洲。父执多青眼，军民半白头。楼高边海戍，路隔瘴云秋。不尽当年感，何心话壮游。::||
清代::林春和::岂弟君子，在彼中河。惠我南国，来游来歌。民之父母，其乐如何。以介眉寿，百禄是荷。::||
清代::林春和::圣朝崇吏治，海表有贤臣。注意诗书教，关心疾苦民。今将周甲子，共庆降申辰。有此群情载，应成不老春。::||
清代::林星垣::昨日承君赠新诗，今日看君作隶字。君诗脱口尽灵机，君字挥毫皆古致。努力自姱修，非但诗兼字。慎勿恃聪明，聪明多暴弃。慎勿矜才华，才华招妒忌。廿四桃李春，九万鹍鹏志。忝附忘年交，数言寓深意。吁嗟乎，襕衫落拓耸吟肩，穷途怕洒英雄泪。读书岂止为科名，科名本是男儿事。::||
清代::林星垣::卌载客台阳，沧桑感一场。白头遭乱世，赤手怕还乡。有命何妨俟，无才只自伤。故人如问讯，诗酒尚颠狂。::||
清代::李岳瑞::锦瑟春心托杜鹃。双栖无分女床鸾。当时怊怅况今年。西月照人莹似镜，东风摇梦软于烟。祗成幽忆不成欢。::||
清代::李岳瑞::倦调凤柱，回梦鸳机，难驻归燕。黛笔双蛾，曾记镜中回面。啼鴂生憎芳讯渺，惊鸿却悔神光见。怅重来，但苔痕印屧，蜡珠萦剪。甚昨夕、星辰凄怨。门外香骢，陌上踏遍。秀靥秋眸，无恙旧时行看。风意不应迷路迥，云罗翻界微波远。黯凭阑，听箫声、晕蟾吹散。::||
清代::李岳瑞::禁钟定、一带青芜，翠陌知谁主。对绮波红霁，镜奁碧展，閒鸥来去。殢怨蛾愁髻，珠帘桁隔西山雨。凝望里、宫柳倦舞，低鬟凄楚。渐灵坛暮。傍红墙、松桧参天，黛色年年，应省恨绪。龙池旧月多情，最销魂、画船箫鼓。抚朱阑，看砌蝶，双飞城乌万羽。紫鳦秋来客，依依还睇归路。::||
清代::李岳瑞::娇绿颦波，新粉媚雨，嫣然数点花小。翠叶凉鸥，柔茎惊鹭，香溢虹梁缥缈。云表蟾钩，露气浸、寒光分照。钿阁新欢，霓裳旧曲，并催人老。素鲤江南芳讯少。更何意、回肠千绕。镜槛春痕，琼华影事，甚苦萦襟抱。问瑶姬，天样远，空凝睇、愁鬘一笑。玉殿秋来，梦醒时、余霞映晓。::||
清代::李岳瑞::槃角珠凉，镜心红悴，湘波传恨宫沟。晕脸潮新，当年曾侍宸游。洞房环佩悭消息，启晶帘、犹照妆楼。黯销凝、一水漂花，日暮东流。田田争识侬情苦，问江南缓调，为舣莲舟。太液溪边，深乡隔断温柔。前溪舞罢繁华冷，算寻芳、但有閒鸥。更何人、小殿霓裳，藉祓清愁。::||
清代::李岳瑞::唤起南云怨杜鹃。当时肯信掌中欢。明妆宝髻三姝艳，方胜同心两字难。春晼晚，意阑珊。琼楼才信不禁寒。悤悤仍作抛家髻，多事求凰一曲弹。::||
清代::李岳瑞::隔座河源尚雨声。赤鳞狂舞露盘倾。双星钗钿寻前约，一卷宫闺认小名。情脉脉，水盈盈。微波无藉肯通诚。王昌已在墙东望，谁把银潢界紫清。::||
清代::李岳瑞::银汉苕苕访玉清。步虚消息断倾城。才闻缟袂裁寒竹，忽漫琼筵理素筝。云护惜，月将迎。一池水皱底干卿。锦茵谁搅乌龙睡，愁听花阴吠日声。::||
清代::李岳瑞::神京路、秋色苍然催起。沧波残画霸台空，浑河寒水。十三陵树夕阳多，觚棱翁仲斜倚。御沟畔，摇万苇。隐赈天街坊里。昭阳日暮玉颜愁，乱鸦能记。凤城楼阁五云飞，西山无恙浓翠。对往迹、何限幽思，况鲸潮、东溟如沸。且引浊醪沈醉。洒新亭泪。尽雄图谁是，俯仰千秋兴亡事。::||
清代::李岳瑞::过江倦客抚鬓丝，浮名误我儒冠。经醉湖山，漂波萍絮，天涯去住都难。故园梦宽。正雁飞、黄菊霜前。向长安、更觅巢痕，暮云高处不胜寒。京洛俊游星散，换无情一碧，树树新蝉。丹阙尘昏，金台秋悄，兰成赋笔慵笺。月明系船。听四弦、愁对娟娟。寄相思、付与吴鸿，远书和泪看。::||
清代::曾习经::失喜书船至，相违五岁除。拨尘防蠹毁，烧烛费工夫。把握欣吾旧，撑肠傥尔须。酸儒城拙计，那便置空虚。::||
清代::曾习经::寂灭方为乐，难禁一恸情。缘空能澹定，度胜是平生。骨髓诚何病，琴弦欲废声。唱衣犹待瞑，霜露下严更。::||
清代::曾习经::结客遍湖海，逢人只胆肝。后时何所措，晚况益艰难。丝竹存微尚，沧桑付达观。裹头馀尺布，事有至辛酸。::||
清代::曾习经::瓠落名方起，浮萍迹成尘。廿年为客梦，一代过江人。下笔乌丝近，登歌白石亲。颇疑忧畏尽，竟与死生邻。::||
清代::曾习经::已过花时节，宁论酒圣贤。解酲烦日注，听雨损宵眠。岁事麦苗秀，朝饥菜甲鲜。子桑甘闭户，懒与上琴弦。::||
清代::曾习经::残雪栖庭树，今年春物迟。斜行临草贴，方竹薛筇枝。避世南垂谶，投囊闰岁诗。维摩散花地，谁道无立锥。::||
清代::曾习经::壮游十一国，存此好楼居。岳岳乾淳老，冥冥天地初。一身甘世殉，四海恐邻孤。不昧已灵事，还思种树庐。::||
清代::曾习经::朱鸟伤焉食，曾携谢印来。俄闻经被赐，终见铁函开。读易深忧患，称诗愧无才。天泉声泪彻，未尽后山哀。::||
清代::曾习经::十兆真陪葬，君臣祭祀同。青松苍柏树，断续鼓箫风。只有天难问，曾无日再中。堂堂今遽尔，莽莽此何穷。::||
清代::曾习经::圣敬方跻日，还需启沃人。慭遗艰一老，可赎惮千身。精爽须眉在，忧危事迹陈。独弦先十载，敢复诧吟呻。::||
近现代::刘斯奋::金箭斜飞，惊散玉鹅，雪羽满天。渐远山收绮，银鱼跳月；平沙展雾，乌鹊鸣滩。沧海人归，黄粱半熟，相戏门前细犬欢。茅檐下，有泥溪新涨，可濯吾颜。生涯莫动长叹。任万虑樽前醉眼宽。甚长沙秋士，空楼吊影；孟尝狂客，长铗频弹？料理畚箕，安排土石，万古功名一笑间。连营静，又潮音催梦，依约前湾。::||
近现代::刘斯奋::君按采桑子，吾翻水调歌。登高休说，重九临水亦无何。未必华嵩还望，不见烟波南岸，风笛小亭过。座上沽屠客，胸次正嵯峨。已无酒，姑啖饼，议山河。夕阳容易，暗染鸦翅入庭柯。一笑明朝归去，各认前途风雨，回首指青螺。珍重男儿诺，莫拭泪痕多。::||
近现代::刘斯奋::休道狂依旧。记当初、花街问卜，名垆赌酒。梦入神山探巨笔，呼起精灵相纠。漫赢得、露盈双袖。睨目词场三万里，叫南东，谁是搴旗手？看破牖、霜锋吼。青青发共垂垂柳。惊去也，西风容易，消磨什九。击碎珊瑚成百感，谁解柔肠千缕？喜君等、胆肝能剖。竞掷豪情鞭大句，倚芳樽、醉尽南北亩。他日约，问屠狗。::||
近现代::刘斯奋::梦也何须说？倚秋风、连营马动，荒鸡凄烈。壮士翻腾潮水去，苦战人间未歇。待与子、醉眠明月。淬剑光寒青发竖，忍一腔冷落男儿血？暂起舞，从容别。朱弦休拚悲歌绝。羡少年、风情湖海，胆肝如雪。笑指千年奇劫后，鹰击苍溟空阔。直须把、风争云夺。一角词场重料理，向樽前、倾尽南北杰。君不见，玉壶缺。::||
近现代::刘斯奋::麻雀飞窥香稻垛。会议开时，陌上行人过。一树浓阴秋楚楚。人们都向沟边坐。快语一声花一朵，朵朵声声，都向心头堕。人散日斜暝色锁，平原一片星星火。::||
近现代::刘斯奋::陌上游丝吹不断，花近高楼，楼外巢新燕。名字每从心里唤，呼来忽觉红双脸。叵耐个郎情腼腆，欲语无言，滴滴时针转。隔院课铃催二遍，倚门一瞥惊鸿远。::||
近现代::刘斯奋::记得当时楼畔见，不道重来，蓦地琴心乱。一束瓶花横对面，抬眸人并花深浅。那敢轻狂邀笑盼，已觉情多，默默蛾眉懒。捡点閒愁天不管，片云凝梦春山远。::||
近现代::刘斯奋::一从区子病不起，盘胸十万龙蛇死。叱吒书坛要健儿，恸向南天无此理。风雨心盟三十年，天真磊落感君言。灯深犹记西关夜，小草新成杜秋篇。::||
近现代::刘斯奋::中庭有香木，伐之得两琴。远知君子至，抱出绿榕阴。洗手复弄之，发音清可闻。始作暮云合，再奏山月昏。三鼓弦何促，泪下忽沾襟。岂不嘲客耳？聊用见率真。奏罢即分赠，幸勿卑无文。君看双琴上，宫商颇不亲。此发彼辄应，用意何其深。时时一相拂，所以存精神。::||
近现代::刘斯奋::南塘有老树，久枯无片叶。及春雨向繁，离离发何烈。持酒置其下，月出明皎洁。清风从东来，鼓舞歌激越。自言少年时，颇负淩霄质。炎气日催长，零露暗滋茁。忽忽二十年，白云渐相拂。徘徊遏悲风，俯仰干白日。方谓栋梁时，材高宜毋失。焉知世不良，恶物转摧伐。雷电实无情，毒虫恣穿穴。愧非铁石躯，何由避齮龁。一日繁花萎，两日叶尽脱。三日死新条，所嗟犹半活。中夜每惊寤，沉思痛惨栗！悠悠天地长，何处托吾骨？夜来感春气，壮心动郁结。犹得为叶花，岂复占风月？老叶未足珍，应能辨霜雪。老花未足贵，春泥化其屑。所以益后来，只此足愉悦。我闻老树言，感动冲毫发。启我日月情，照人肝胆澈。因忆二三老，仿佛见高节。起坐暂低回，长庚看明灭。::||
清代::安日润::醉步蓬蒿径，新诗取次成。书镫隔帘影，茶鼎沸炉声。骤雨随风过，残云逆月行。蛩吟倍高兴，相和到天明。::||
清代::安广誉::贫来生计了无关，愿托空林尽日闲。种秫灌溪聊自适，摊书时对北窗山。::||
清代::安广誉::雨歇山斋月更清，殷勤鸡黍弟兄情。十年不伴松云卧，三径唯怜碧藓生。::||
清代::安广誉::青山如黛气横秋，匹练吴江望里收。何似秦楼听凤吹，一帘花月上银钩。::||
清代::安广生::早秋风日好，挟伴共寻幽。岁月抛尘外，烟云挂杖头。闲情狎鱼鸟，残照淡林邱。坐卧不知晚，归欤还复留。::||
清代::安广生::山川正萧瑟，送别倍魂销。客去云横路，诗留雪满瓢。天空高独鸟，岭直下双樵。远戌一声角，梅花夜寂寥。::||
清代::多隆阿::不盗虚声不竞长，万民歌颂是真祥。曾闻仇鸾化枭獍，定有秦彭致凤凰。绩著千秋讴子姓，花飞一县艳公堂。中河虎渡蝗虫避，岂让前人独擅芳。::||
清代::多隆阿::旭日流晖处处同，才知暖律入辽东。疏杨细柳全含绿，文杏夭桃尚未红。已见阳光猜野马，还将雨意卜飞虫。栽培倾覆因材笃，谁体天心补化工。::||
清代::多隆阿::丽紫殷红照水涯，閒云作色晚成霞。峰头翠盖乔松叶，涧侧黄团野菊花。浅渚似邀寻宿雁，深林欲待未归鸦。年丰定少催租吏，寂寂柴门静不挝。::||
清代::多隆阿::世道幻于鬼，人情薄如纸。有人初娶妻，恩爱真无比。观伊燕昵私，若与同生死。岁月曾几何，波澜从中起。弃捐旧缟綦，眷恋新桃李。桃李非正颜，延誉不知耻。旧人如寇雠，新人足欢喜。结发糟糠妻，绝之已如此。::||
近现代::陈振家::此间未卜究如何，绿水青山意兴多。两耳由兹辞聒噪，只身渐次背风波。结篱拟种陶公菊，着手先供道士鹅。蜗角之争烦理会，但听樵话共禽歌。::||
近现代::陈振家::老树千年缀古苔，禽音一日啭千回。溪边野草离披发，岩曲山花烂漫开。带雨行云沉欲滴，弥烟回壑郁成堆。如斯好景几人识，不为采薪谁肯来。::||
近现代::陈振家::绿椰高耸缀蓝天，古岸黄沙水拍船。琼语如听吞舌话，瀛涯忽接换胎仙。南荒已异先时莽，故国谁嗤今日颠。苏子尚然无悔意，人生何处不随缘。::||
近现代::陈振家::万里波涛浸夕霞，岭东回望紫烟赊。故园歌泪付飞梦，异域物情同握蛇。征棹但随流水远，离鸿未必逐风斜。丈夫伸屈寻常事，四海茫茫处处家。::||
近现代::陈振家::一鸣长笛别家山，碧海青天白浪欢。既往百忧留后验，未来万事只前观。弄涛须学渔夫勇，戏浪应同鸥鸟安。遥望前程云水阔，已将得失等闲看。::||
近现代::陈振家::不问才华不问龄，肯从田亩即知青。船横南海赠看水，夜入琼山白赏萤。大有农功资汝学，莫将文理说人听。明朝山上砍芭去，先习柴刀怎发硎。::||
近现代::陈振家::南来决计只须臾，畏见故人评指趋。尘网半生心厌倦，烟波千里浪崎岖。遭逢未把阿谁怨，跌倒端宜自己扶。愿觅长沮从穑稼，强教争做笔头奴。::||
近现代::陈振家::应是烟霞前世身，归寻泉壑结芳邻。家无长物行轻便，榜有荣名情认真。凡铁枉劳高匠煅，散樗或合异山珍。还将卅载邯郸梦，换作殊方眼界新。::||
近现代::陈振家::建树无方枉自惭，早生去志向烟岚。托承玉训来天北，思佩红花下海南。绘绣地球诚大计，忝逢盛事岂无参。鹏溟定有神仙在，似可浮波为一探。::||
近现代::陈振家::风丝穿绿竹，溪影映青椰。闲坐观诸妙，端心味物华。看山怀静气，搜韵笑生涯。自放应无悔，勿嗟前路赊。::||
近现代::黄浚::虚堂再过百寻思，独鸟霜晨感绕枝。穿冢故疑如避世，答书何自视刊碑。有人卖塞功犹烈，昨夜移舟壑岂知。剩抚垂髫孤女颊，好传琴德肖风仪。::||
近现代::黄浚::苌血沦泉黯不言，喜闻椽笔表烦冤。休疑绛灌憎年少，苦向荆凡策并存。射鹄忍思当日事，泪襟已是去年痕。孤忠酬得堂堂语，濡墨行看告九原。::||
近现代::黄浚::眉子弯弯月小临，风梢槭槭竹孤吟。此时展纸秋声至，想见哦诗官阁深。作懒久非能赋手，索居真负济时心。何当共买钟山宅，分我松楠十亩阴。::||
近现代::黄浚::缺月盈梳柳漏金，曰归忍此夜凉深。受灯草地翻新绀，破寂虫天出异音。经世放怀俱有累，思贤去国两难任。三年衽席谁能会，却遣人间议陆沉。::||
近现代::黄浚::弟兄麟凤足瞻依，叔也渊渊称导师。垂死大峨觇愿力，昔游明圣惬襟期。健行久信心难老，熟语常看意出奇。旧日辈流嗟向尽，独雠梁谱夜何其。::||
近现代::黄浚::易樊赡速子兼之，矜我冰堂坐对时。旧梦金台空马骨，新篇碧落入蛛丝。相哀寸廪还为客，未病行吟有见知。愁里石城疲执热，那容吟对拭乌皮。::||
近现代::黄浚::三月春归不恨迟，寒梅天遣伴辛夷。谁张白地光明锦，来照仙人绰约肌。传火楼台过昨日，妒花风雨莫前期。合并两美时难再，骀荡孤悰圣得知。::||
近现代::黄浚::钟山负云峙城阴，照我车箱黯黯吟。闵乱自伤才语少，收灯还叹晚寒深。有怀九地能相忆，愿老清霜任见侵。旦晚东风绚桃李，故蹊寂历忍重寻。::||
近现代::黄浚::横流漂世浩难收，槁立儒冠岂足羞。酒债怜君垂老得，诗囚从古与穷谋。略师王吉倾囊徙，绝倒曹公一藏裘。天壤此身非我有，定知观物不曾留。::||
近现代::黄浚::琨玉秋霜志不移，谋身拙遂蹈孤危。杀机坐促神州裂，微抱真甘举世疑。独夜有怀如见诀，爱河自汨亦良痴。梦回莫忆甘村路，㾌尽琴声咽酒悲。::||
近现代::熊盛元::九州环顾霸才空，天自倾颓水自东。寄语鹏休徙南海，软尘纷起凤楼中。::||
近现代::熊盛元::花落花开自有情，浓香沁腑不知名。翻空白鸟翩翩起，自傍长林自作声。::||
近现代::熊盛元::检点平生性最温，而今弄斧到班门。何妨借酒添诗胆，艾草聊充杜若根。::||
近现代::熊盛元::榕树垂阴一水环，何人立马伫春山。风情最是龙南好，不系心舟泊浅湾。::||
近现代::熊盛元::客家风味旧曾谙，一笑樽前酒半酣。盟缔三生鸥鹭集，渥江红雨落毵毵。::||
近现代::熊盛元::水围山绕一襟风，坐对甘棠忆邵公。香染吟髭青欲滴，始知身在翠微中。::||
近现代::熊盛元::当年失箸事难知，春色还从柳外窥。广宇无声心浩渺，欣欣物竞冱寒时。::||
近现代::熊盛元::夐与人间路不同，雪霜多后始青葱。閒知有味心难肯，万树花前一老翁。::||
近现代::熊盛元::空花炫镜月迷潭，戒体侵时梦正酣。夜半乌啼一回首，寒山寺与净心庵。::||
近现代::熊盛元::歌罢卿云意惘然，韶山影亘夕阳边。玉兰憔悴精魂荡，活水源头听管弦。::||
近现代::卢青山::天欤何狠，昨日闻婚今日见。慵倚同行，一语寒暄冷若冰。我真倦矣，总为人波风里水。何日波平，来去无心岫上云。::||
近现代::卢青山::年来惆怅，凿壁偷光稍觑相。胆战询人，始识云英嫁已成。雷飞渊默，意欲全抛心怎绝。闻道春来，弃我隆冬独不回。::||
近现代::卢青山::元月廿六，醉入红楼听舞曲。数月无踪，忽见幽灯映面红。移腰小步，看尽回风飘雪舞。欲乞圆苍，赐与今宵一世长。::||
近现代::卢青山::芳名未识，唯恨相逢呼不得。既识芳名，又恨闻名意已惊。一年如此，明岁敲门先已至。争奈孤怀，三百六天不可挨。::||
近现代::卢青山::月能三见，三月未完缘已满。更欲相寻，十二楼台路未明。相逢道上，一语寒暄无异样。交臂匆匆，留下衣香袅不穷。::||
近现代::卢青山::球台对峙，往返圆珠飞玉驶。有口如无，一桌相离似海湖。嗟身不化，化作轻球今世罢。得近芳肌，百折残躯死不辞。::||
近现代::卢青山::球台初见，笑似桃花风里颤。细喘红潮，小拍当胸作扇摇。嘉名未探，梦便相逢情怎唤？起枕茫然，三月馀风特地寒。::||
近现代::卢青山::昨夜微霜，沉醺踏月，手握金觞。往事难寻，新年即至，有泪千行。玉人冷淡何方？短梦又、依依断肠。宿醉初开，新书懒与，一瞬斜阳。::||
近现代::卢青山::细数年华年又换，更数平生，无一成心愿。惆怅情怀灯样暗，开门聊作今宵遣。明月想应千岁倦，独守空天，孤漠无人管。夜夜长祈云作伴，云来却把清光掩。::||
近现代::卢青山::萧叶风中语静微，晴天空照万家梅，岁云暮矣子安归。醉后荒唐醒后悔，迷时快乐悟时悲，一年功业此循回。::||
近现代::万正常::天涯万里一归人，桑梓依然作客身。过去光阴如故友，到来风物是乡亲。别情宁免长相忆，诗学犹馀未了因。莫道达夫徒自苦，行年五十尚精神。::||
近现代::万正常::青青潘鬓渐成霜，人近衰年爱景光。红日正高冬亦暖，黑甜安睡夜方长。客来每喜谈时事，病瘉何妨问扁仓。检点行囊归莫缓，故园花事隔年忙。::||
近现代::万正常::蛾眉旧日此屯兵，万里勤王抱血诚。当轴岂知筹策妙，湛恩偏荷锦袍荣。嘶风马喷馀威在，落月乌号肃气生。三百年来频改建，路人犹指四川营。::||
近现代::万正常::城西一径到池塘，落落疏篱短短墙。曙后棋枰纷列井，雨馀菜甲秀成行。早除非种同田事，时有新鲜赴市场。莫怪昔贤求学圃，个中趣味亦殊长。::||
近现代::万正常::安得山林寄此身，墙东未遽远嚣尘。俗多繁剧难为礼，路到奇穷欲避人。金谷羽觞高宴会，田家鸡黍薄乡邻。云泥势隔庸相比，南北原来有富贫。::||
近现代::万正常::频年时局不胜忧，学制纷更尚未休。听雨今宵醒卧榻，过江明日苦登舟。振兴事故如丝结，荏苒年华似水流。才赴观摩方返校，又闻烽火动神州。::||
近现代::万以增::水天凉处傍楼台，明月当头劝举杯。灯火万家齐旖旎，笙歌几处共徘徊。犹龙浩气张颠草，吐凤奇姿李白才。宾主东南臻款洽，哀丝豪竹一时来。::||
近现代::舒庆春::作图如作字，笔笔走龙蛇。霜苔墨数点，老干鳞皆花。风雪一千载，岁岁无奇葩。春来枝自绿，鸟雀歌朝霞。落笔何朴拙，以见我生涯。那堪为蜂蝶，肆意逐繁华。::||
近现代::舒庆春::小住佳园百病除，西山爽气入蓬庐。风香云暖松荫外，细读人间革命书。::||
近现代::舒庆春::白花笑对紫花开，土暖风轻春雨来。吾辈生涯爱劳动，夫随妇唱菜亲栽。::||
明代::陈子壮::为园恨不息深深，摇落犹馀半亩阴。雪里芭蕉偏可画，柯亭椽竹有遗音。蹁跹好为舒长袖，慷慨凭谁折寸心。一自诗笺才鬼哭，风樯阵马等如林。::||
明代::陈子壮::被服精华亦隐居，侧身淮海信忘鱼。阳春索咏梅花句，灯火閒抄贝叶书。闻有白鸠随刻杖，可容驷马及安车。十年自厌孙宏策，并属青蒲视草馀。::||
明代::陈子壮::宦谱苍梧旧府君，邮程先遣过家闻。秋高旅雁声相切，日下仙凫影自分。怀古未封丹灶火，望乡不断九疑云。登临记得茱萸遍，数尽南飞到北群。::||
明代::陈子壮::秋色依人白玉京，园林犹许借西清。一官自笑黄杨长，永夜谁留金鉴明。阁道苍凉连汉影，女墙摇曳度边声。若为时节一杯酒，易遣风沙千里情。::||
明代::陈子壮::廿年踪迹雨飞如，容易疏灯散客居。奔走莫言疲远驾，须眉犹似对公车。殊方僰道新开郡，同学临川旧著书。羡说次公能报政，才华何复惜应徐。::||
明代::陈子壮::朝上团云闇闇疑，旋看入地已淋漓。白茅一沐宽汤祷，华黍三章拟束诗。爽动夹城飞燕子，浓深别殿湿胭脂。明朝报祀诸坛后，万姓芳郊仰受釐。::||
明代::陈子壮::负剑追陪礼乐卿，五云三诏许陈情。御筵稽古经初辍，客路逢秋梦亦清。铃索不惊萱草舍，版舆欢度剌桐城。槐轩寂寞斋居里，其那孤吟百感生。::||
明代::陈子壮::自传春仲亲耕籍，天下三农望帝家。星鸟踰时催布谷，铜人刻日候文华。研池汲井私占策，书案盛香吏报衙。丰泽若随皇念注，难将涓滴压尘沙。::||
明代::陈子壮::桃花水阔九江滨，兰桨经时一问津。愧矣刘家评月旦，难于郢客和阳春。窗间蜗篆摊书后，谷口莺声对酒频。不为京尘能障目，停云兼寄倚闾人。::||
明代::陈子壮::手携金镜拜前旒，掖省高名领爽鸠。鱼藻恰承丹陛宴，莺花仍作白门游。两都人物轺中览，六代繁华笔底收。今日安危烦顾问，履声何异殿东头。::||
明代::霍韬::勿折枫山松，松枝撑天青。松根凉露零，松叶荫前庭。望望双松根，冷霜曾几经。::||
明代::霍韬::石翁振世士，不屑歌凤召。况际盛明世，曳蓑讲所学。孤鹤喙冷秋，碧玉看春草。东风饫木犀，鹤鸣阿田右。越今五十祀，小庐山如故。松桧引日长，猿鹤倚噭啸。若翁贤嗣人，令德绍则孝。譬彼嘉木植，支叶勿剪耗。瞽言贡吾子，亦为吾后教。::||
明代::霍韬::翛翛白沙翁，超旷度前闻。有言则中虑，有行则中伦。身立羲皇后，见在羲皇前。恂恂九山子，器识老雅驯。弱冠白沙门，坐饫江门春。木犀送东风，钓蓑舞江滨。碧玉影流腻，蒲团看白云。岂曰忘世情，师教不与存。老友甘泉翁，学传曰自然。久矣黯索居，度岭寻新泉。庶几新泉翁，启我自然天。如何是自然，默识羲皇前。我也实冥顽，九山我韦弦。::||
明代::霍韬::甲戌岁之春，廿六年以来。謇予谒南宫，眇踪岭海隈。宪宪宫保公，世业树庭槐。予时见硕人，李桃门为开。硕人未予知，岳瞻怀自敦。岂云倖天侥，骥尘予蹇追。会觏殊路岐，邈矣隔烟埃。予久梦林丘，羡君尔阶台。倏觏旧庭槐，烂门盈新栽。瑞阴庇朝阳，紫气袭芝阶。老梧鸣彩鸾，柏霜不为摧。羡此世德家，仰之首几回。所少此欢燕，何时供贺杯。心忙未云足，聊寄垄头梅。::||
明代::霍韬::皎皎苍玉姿，袭美慎独幽。君子慎食实，如农祈有秋。过矣已漫漫，兹来复悠悠。松柏摧为薪，逝水几西流。功业说尧舜，泰山云上浮。慎尔苍玉姿，古辙步肯留。自蜀望嵩岱，中峰订同游。沂河问孔津，尔择尔同舟。::||
明代::霍韬::皎皎苍玉姿，陟陟郭隗台。孤剑万里行，蛟鼍安在哉。瞿塘万仞深，径仄蒺与莱。仗剑瞿塘侧，虹气刺天来。照映蚕丛隈，习习驱浮埃。转涕满疮痍，嘘枯然寒灰。::||
明代::霍韬::皎皎苍玉姿，蟠桂擎瀛洲。凉露降太清，朱鸟时相投。先民有如斯，慊矣夫何求。维尔媲先民，犹期古贤游。吁嗟二气驰，循环互沉浮。驱车轧长途，不瞬轮转周。灼灼玉栏花，涓涓玉沟流。勉勉不早时，兔乌几回辀。耄矣惭蹇予，日昃徒怀忧。::||
明代::霍韬::皎皎苍王姿，雅志跨八荒。希迹古先民，寤寐曾不忘。本深木自乔，玉藏山辉光。又如春昼晴，煦风四飘扬。古贤美恕兹，骥步局此场。赵子如古贤，曾不屑名彰。漏咎虽惕劬，晨昏故如常。::||
明代::霍韬::松擎增山高，泉流增海深。松劲与泉清，照映此翁心。海深豢鱼龙，山高缊璆琳。炼此皎洁姿，坐调清庙音。八极占太平，时听海山吟。::||
明代::霍韬::衡湘古雄邦，风气犹颇真。民居限山溪，习尚犹古淳。羲黄虽世隔，濂溪迹尚新。九疑留舜辙，桃源嗟暴秦。迫今百代下，湮沦同飞尘。君行过湘江，敦古心应勤。精神苟相契，异世情自亲。不瑕圣孔父，从渠好问津。他年石屋归，为藏折角巾。候我采药来，山花我主人。::||
清代::张洵佳::劫灰飞过又回轮，如见前身狎习人。旧调厌听巴里曲，名花空负洛阳春。朗陵辙迹浮蘋梗，盲女琵琶动陌尘。祇有怜才数知己，青灯夜雨为招魂。::||
清代::张洵佳::黄粱一枕幻耶真，梦去无踪枕尚存。历历雪泥曾印我，萧萧霜鬓已侵人。铁椎力重心犹怯，铜狄亲摩迹已陈。莫向开元提旧事，白头宫女易伤神。::||
清代::张洵佳::当道豺狼据上游，埋轮无地合归休。庸知精卫能衔石，竟有将军肯断头。力抗神奸争大局，魂归沧海泣同舟。于忠肃是乡先辈，共指西湖作首邱。::||
清代::张洵佳::浮云仓猝蔽长安，歼我三良肇祸端。公论何须千载定，孤忠留与外人看。剖心商季仁同尽，抉目吴门泪不乾。怆绝英魂犹恋主，燕郊夜夜盼回銮。::||
清代::张洵佳::芙蓉城外大江流，多少文澜笔底收。风雅竟能涵万派，丹铅早自定千秋。才人好事编新语，诗鬼衔恩上选楼。我亦游梁馀赋稿，敢将鱼目混珠投。::||
清代::张洵佳::名满寰区六十春，庄襟老带想丰神。家风鸿博开宗派，生日渔洋證后身。五岭烟云双蜡屐，三吴文献一传人。随园坛坫高千古，留与先生步后尘。::||
清代::张洵佳::延秋门上听啼乌，西去旌旂望眼孤。九庙神灵皆痛哭，一枰棋子竟全输。烟尘关内重围合，兵火辽阳万骨枯。从此乾坤无净土，茫茫身世付长吁。::||
清代::张洵佳::猾夏凶锋自古无，别开眼界看单于。中原从此嗟何及，首祸焉能释勿诛。秦甸河山朝走马，赵家寝殿夜升狐。长城战血长安火，知有冤魂夜夜呼。::||
清代::张洵佳::京师竟作虎狼窝，窝外鲸鲵又奈何。魁柄神奸操只手，孽缘香火召群魔。闰逢八月黄花落，乱合五胡白骨多。我有心香祷苍昊，休教同室再操戈。::||
清代::张洵佳::师行报捷忽闻雷，未到功成志已灰。势处危疑惟有死，耗传遐迩尽生哀。人从草际求忠骨，我替朝中惜将才。太息玉门遽沦陷，纷纷胡骑进关来。::||
近现代::陈永正::芰荷凋后芙蓉老，昏江几重烟水。细桨分蓝，遥峰颤碧，零乱别来心事。凉风又起。怅秋色分明，远人憔悴。负汝韶年，信中新照想佳丽。清宵曾记素约，荔湾流月处，露华幽缀。鬓影飘春，葵阴占晚，共惜销魂此际。都成梦寐。忍问讯佳期，月圆归未。又过中秋，更堪书片纸。::||
近现代::陈永正::思子起中夜，江国月荒荒。楚兰歌罢谁和，飒飒撼方床。正味芳园茗话，忽变乱岗松吼，小别亦神伤。何事感天色，种菜傍南塘。出门顾，风未歇，独彷徨。纵教黄落无恨，佳约误搴芳。信道有情难免，此意故人应会，明日满林霜。归卧不成梦，布被入新凉。::||
近现代::陈永正::水意迟秋，山妆净晚，转绿回黄何处。待讯高鸿，忽化断霞飞去。记湖上、候月敷衾，试携手、暖香初许。但相看、树密留春，笑音犹恐隔花度。微霜又白江际，漫迹流红十里，来寻官渡。小楫波生，还似那回私觑。想明朝、依旧盈盈，未应负、别来幽素。到归时，独自巡檐，凉宵如过雨。::||
近现代::陈永正::霜月上芦花，竹影凉如雨。犹起閒阶鹊未惊，怅立迷离语。梦里好年华，寂寞谁同度。不忍衾寒复梦君，复恐天将曙。::||
近现代::陈永正::滔滔大江浪涌，荡斜阳半坠。夕晖映、红入霜枫，古陌榛杞深蔽。更黄叶、萧萧秋冷，荣枯眼底知何世。幻明霞、蜃影楼台，画图奇丽。忽想当年，上帝色怒，搅烟尘万里。朔风卷、林木为摧，唳鸢惊堕空际。仰苍穹、凭谁补裂，九州正、群飞海水。惧方舟、柁折樯倾，岸遥难系。平沈广陆，浩荡灵修，报怨恩睚眦。怎忘得、严城宵警，七月流火，磨剑临门，居人相视。危墙弹洞，飙轮血溅，长街乱踏平民骨，是男儿、焉得不憔悴。千春兰圃，从教一炬灰残，掩抑漫洒铅泪。神归瞬息，雨歇云开，已玉京净洗。閒坐对、荒园寥寂，越岭低迷，路阻多艰，未埋英气。佳人别后，只愁春事，盛年难再花有恨，甚连宵、犹梦烽烟地。栖栖长滞珠涯，无限关山，几时信美。::||
近现代::陈永正::屈子牢忧聊抑志，何须痛饮高歌。弥天心事少年多。千春都寂寞，一叶落山河。信有清狂如昨日，醉来飞梦滹沱。雪霜唯见老松柯。苍虬犹待舞，长剑几时磨。::||
近现代::陈永正::团荷曳渚。一枕凉销暑。浅醉浓愁风送取。梦里流莺好语。是他春到天涯，天涯人似桃花。未必桃花似旧，天涯不易还家。::||
近现代::陈永正::依旧寒如此。讯湖山、迓春何处，撷芳曾几。纵有佳游前宵约，可奈柳娇花稚。怕蝶使、误传幽意。有限欢娱无限恨，到将离、解语原非易。心初乱，两相视。烟波一舸苍茫里。料依舷、淡黄新月，也盈盈坠。剩遣霞飞鸾慵舞，清镜恁教愁悴。想后夜、寐歌谁是。更恐啼乌惊绕树，最无端、唤觉悽惶起。思未了，别来事。::||
近现代::陈永正::谁谓九嶷远，吾与美人期。萧晨江上微雨，一苇欲杭之。忽念旧都天北，回首敝庐安在，独跂复迟迟。大水淼无际，怅极自崖归。千古意，难自得，起长唏。他山未必春好，纵往亦奚为。唯是韶光易晏，忍忘风流佳约，穷谷老芳菲。坐忆梦中地，空见白鹇飞。::||
近现代::陈永正::东门十里繁华路。特地东风吹雪絮。未应随分逐轻尘，飘到乱红无可语。相逢谁是伤心侣。鹈鴂未鸣芳自苦。黛蛾犹为写遥山，陌上行人空返顾。::||
近现代::郭象升::晏岁飞腾暮景斜，闭门深巷隔喧哗。何当雪虐风饕过，听得街头卖杏花。::||
近现代::郭象升::兀坐深宵万念删，遗音飞鸟度檐间。莲洋佳句无端忆，布谷声中四月山。::||
近现代::郭象升::菜圃青青地百弓，垂杨无复絮摇风。晚来小立都成例，消受斜阳一抹红。::||
近现代::郭象升::何处寻芳问牡丹，海棠文杏也摧残。生憎荔挺防人步，著个花儿便号兰。::||
近现代::郭象升::中庭几树白丁香，不耐东风一夜狂。绿叶成阴花事了，帘栊寂寞昼初长。::||
近现代::郭象升::滔滔辨口似悬河，蛮语参军奈汝何。聊比寻僧过竹院，浮生半日付消磨。::||
近现代::郭象升::临溪小驿旧曾经，又逐骡纲队队铃。惆怅客途花事了，凝尘来看折枝屏。::||
近现代::郭象升::杈枒肺腑时时触，悱恻风怀岁岁迁。谁识年来姜桂性，又回诗好到临川。::||
近现代::郭象升::轻裘缓带写梅花，燕处超然息众哗。故里青山犹在望，中原白骨已如麻。几时玉帐重开府，再见金轮转法华。囊底从容馀智叩，尚能赤手捕龙蛇。::||
近现代::郭象升::灯火传觞互主宾，何期斯夕了斯辰。满城风雨秋如梦，近水楼台夜有人。到手深杯争劝酒，恋头旧帽不嫌尘。莫将遍插茱萸话，说向当筵久客身。::||
近现代::饶宗颐::臣质更谁继，俯仰起悲风。无穷天地纯美，行处任西东。蛮触纷争偏好，耳眼聪明各照，一笑漫相通。执“伴小娘”本，甘蹈虚空。运斤斲，垩漫鼻，立从容。但伤夫子既逝，无与语鸿蒙。何有生前身后，赢得琢肝鉥胃，牖下老雕虫。痴绝吾生事，失计将毋同。::||
近现代::饶宗颐::久闷龙宫谁破壁。末劫魔深，旷古迷空色。字字宝光生咫尺，护持自赖神明力。欲礼空王多种德，阅尽沧桑，剩有幽香溢。墨沉零笺须爱惜，弥天法雨添悲恻。::||
近现代::饶宗颐::雨湿芜城，鸦翻遥浦，倦游远客惊心。千里兵尘，野风腥入罗衾。玉箫难续繁华梦，倚危亭、迢递层阴。雁讯沉。叶警征魂，风起骚吟。江山如此故交渺，又高楼天迥，节往秋深。平楚寒烟，尽多乡思枫林。铜驼荆棘知何世，舞吴钩、岂独伤今。意难任。霜落萧晨，休去登临。::||
近现代::饶宗颐::笔精点画最关心。声价重鸡林。欲从急就论家法，溯汉兴、还待钩沉。亥豕鲁鱼能却，龙僵虎踣齐喑。个中真草耐追寻。未悔作书淫。神游戈磔流沙际，独依依、坠简尘深。墙壁颠张狂素，人间共宝南针。::||
近现代::饶宗颐::屡泛扁舟戏九围，廿年一梦未应非。柳昏花瞑认依稀。犹啮春痕留蠹简，欲分秋色上罗衣。销凝且共立斜晖。::||
近现代::饶宗颐::融峰遥望极。虚谱旧辞取次的。多少国工合力。听危柱哀弦，艳歌濩索。吟商补隙。萃九州、瀛府词客。欣同赏，满堂清响，古怨凝秋色。空寂。流泉萦壁。任缱绻，丝簧似织。摩挲凤笙字迹。井水递声，杨柳依陌。雅音从未息。叠鼓动，霜天涵碧。绕梁处，羽宫相犯，鬲指更吹侧。::||
近现代::饶宗颐::恨少幽并气，更作雪山行。故人千里相望，玉树倚风清。踏遍流沙鬼碛，赢得霜尘满面。依旧太瘦生。三度全羊席，冠盖拟神京。高昌壁、馀磊块、意难平。谁抱雷琴到此，添个胡笳声。远睇苍茫云海，都道关山月好，不尽古今情。处处坎儿井，聊可濯吾缨。::||
近现代::饶宗颐::水木清华，算赢得、湖山未瘦。春渐老，平山堂外，烟光依旧。人到中年耽佚乐，川连平野添神秀。看江山，元雅竞扬芬，琴丝奏。南雁落，樵歌又。朝飞雉，出纤手。谩写入悲丝，临歧时候。云拥关河堪送老，人归城郭空搔首。笑平生、何事乌蹄间，闻折柳。::||
近现代::饶宗颐::云谣荐寿。日月文章走。汴宋事，夸人口。两朝篇翰盛，并出钩沉手。花草后。似公结集诚稀有。卅载神交久。儒雅尊耆旧。五岭外，空翘首。晤言缘未悭，祝嘏随年又。但愿取、长江浩荡倾春酒。::||
近现代::饶宗颐::垂纶千尺，问高处钓得，沧浪何物。拨棹禅僧吟赏了，静扫芦花面壁。浩渺长空，迷离去浪，万古风兼雪。地灵川媚，来游都是人杰。微径不闻渔歌，急滩寒日，助我幽情发。漠漠寥天山雨滴，满眼烟云明灭。林木有情，岩阿如昔，几辈尝晞发。扬帆归去，倚栏还拾江月。::||
清代::李叔同::誓度众生成佛果，为现歌台说法身。孟旃不作吾道绝，中原滚地皆胡尘。::||
清代::李叔同::亭亭菊一支，高标矗晚节。云何色殷红，殉道夜流血。::||
清代::李叔同::人生如梦耳，哀乐到心头。洒剩两行泪，吟成一夕秋。慈云渺天末，明月下南楼。寿世无长物，丹青片羽留。::||
清代::李叔同::文字联交谊，相逢有宿缘。社盟称后学，科第亦同年。抚碣伤禾黍，怡情醉管弦。西湖风月好，不慕赤松仙。::||
近现代::李秀峰::围炉消受岁寒身，谁念袁安彻骨贫。门外忽无黄叶路，客来都是白头人。空池昨夜全填满，老屋今年转换新。照我三冬读书处，明窗净几绝纤尘。::||
近现代::李秀峰::一片荒凉地，遥天四面垂。风高鹰去疾，沙阔马来迟。秋树有余色，晚云无定时。孤帆前路客，泛泛欲何之。::||
近现代::李志宏::帆影参差荡碧波，扁舟散发羡如何。几时载酒携诗访，不问人间争战多。::||
近现代::李寿铨::花到秋来放已迟，菊花偏有傲霜姿。海棠已谢芙蓉老，独向西风晚节持。::||
近现代::李寿铨::天容澹荡雨如丝，正是东篱赏菊时。觅得黄花沾得酒，对花把酒读陶诗。::||
近现代::李寿铨::群芳斗艳炫阳春，菊放疏篱迥出尘。冒雨独标清骨骼，经霜弥见好精神。坚持晚节支残局，不借秋香媚俗人。我比渊明尤爱甚，每邀寿客庆生辰。::||
近现代::寇梦碧::海闾沉断梦，来潮去汐，流尽旧声华。荆榛迷故里，三春芳事，凄剩烛房花。摩挲蠹壁，泪香销、古墨笼纱。怜旧燕、梁倾巢覆，乔木但栖鸦。争誇。春晖第宅，秋爽池台，看千畦䆉稏。又争知、百年胜迹，总付悲嗟。西山幻出红楼影，且梦游、休说无家。图画展，浑忘身在天涯。::||
近现代::寇梦碧::冷墨欺云，似酝酿、秋雨茂陵。都难遣，恨随天老，病与愁争。梦里故山沉黛色，吟边歌管变商声。更哀鸿，尔汝语零烟，和泪听。梁鬼啸，如有灵。酒怀恶，总无名。奈伤高心眼，欲醉还醒。照鬓釭花相向白，偎人炉萼自然青。倩离魂、飞上小屏山，寻坠盟。::||
近现代::寇梦碧::偎孤尊闲斋。正檐花暗坠，丝雨如塺。灯晕扶魂来去，画帘低垂。炉萼冷，销香煤。一寸心、相思成灰。记饯梦高楼，寻春古苑，环兽锁葳蕤。芳游冷，年华催。喜西泠旧侣，来共深杯。同抱吴葵身世，楚兰襟怀。今古恨，难推排。盼夕晴，姮娥奁开。又残笛江城，门前落梅红没鞋。::||
近现代::寇梦碧::白疃依稀认故村，烟霞无复薜萝门。笛声零落不堪闻。黄叶满天飘客泪，西山一抹画秋魂。那知身是梦中人。::||
近现代::寇梦碧::不为寻秋为悼红，西山片石认玲珑。襟期异代许相通。十载泪磨脂砚血，一朝春尽楝花风。不留胜业厄诗穷。::||
近现代::寇梦碧::散尽鬘天璎珞，尘世换。泪颗冷迸铅红，仙梦苍梧断。孤根谁护珍腴，一例芳华贱。无那作赋张郎故情倦。残劫里，休更忆，红去宴。颗颗燕支，疑是血花腥染。膏火煎心，总负冰苞玉盘荐。销领古香今怨。::||
近现代::寇梦碧::眇眇愁予，太清何意微云掩。平山阑槛，山色宜疏懒。何物金篦，放出双飞电。开醒眼，海摇山眩，遮莫惊诗胆。::||
近现代::寇梦碧::千岩秀气，秋在碧云红叶里。淬苦研辛，笺梦功同證梦人。客尘为浣，云意淡拖峦翠远。挟去西山，欲割神都右臂难。::||
近现代::寇梦碧::似醉还醒，欲晴又雪，凄黯情怀如许。小廊回合曲阑斜，尚依稀、梦游前路。飘零倦羽。早迷却、谢堂飞絮。溯流尘，但瓦松环兽，对人无语。休回顾。钟鼎山林，换了春游句。桃花贬去又梅花，算何妨、刘郎重赋。人生逆旅。总休问、故居新主。渐黄昏，绕树惊鸦乱舞。::||
近现代::寇梦碧::正排空风雨怒于潮，金声裂危弦。历虫沙千劫，魂飞血舞，惊泪浮天。多少覆巢燕侣，零梦了西园。等是无家别，休唱阳关。回首梦边小驻，共心光作作，夜气漫漫。几精灵摩荡，呼唤杳冥间。送馀生、箫沉月死，问烛花、何意媚宵寒。茫茫意，待乘槎去，河汉都干。::||
清代::弘历::危昂石笋矗崚嶒，迥得云楼倚曲陵。万碧丛中行不尽，到来骋望更栏凭。::||
清代::弘历::足不知为屦紫茸，空行那肯谩留踪。假如蓦向宋云问，可识当年葱岭逢。::||
清代::弘历::五出黄花赤点班，秋来芳意满西山。拈毫拟议云何似，栩栩春驹卉畹间。::||
清代::弘历::有翼何曾解跳萧，有黄目不擘如椒。无端野雀翩然下，欲与同群飏碧霄。::||
清代::弘历::买断三秋也足豪，不从四字不从刀。成诗已自闻卢肇，著论宁妨诮鲁褒。::||
清代::弘历::深蓝浅紫各芳蕤，引蝶迷蜂又一时。名氏纵教联菊谱，渊明曾未著东篱。::||
清代::弘历::棱棱翠叶簇花黄，晓砌扶疏滟露光。卉里解存岁寒意，春阳不向向秋阳。::||
清代::弘历::色借秋金爓爓明，每当七八月华荣。豳风句入群芳谱，恰许公堂称兕觥。::||
清代::弘历::一种寒英性独柔，露华拂槛最风流。长生殿里痴情重，既占春还不让秋。::||
清代::弘历::叶态花姿受露多，墙阴砌角自婆娑。如云鬒发偏宜绾，不藉玉人费琢磨。::||
近现代::崔荣江::寂寥雄隘夕阳熏，鼓角千年息不闻。但看唐旌风猎处，衔芦归雁过高云。::||
近现代::崔荣江::胡沙岂瘗北山雄，雉堞疑藏汉劲弓。百里黄龙今暂蛰，亦蟠首尾锁西东。::||
近现代::崔荣江::远樵归矣别云深，高瀑流弦响似琴。砥砺生涯松作骨，犹存一点爱兰心。::||
近现代::崔荣江::斧斤斫木寄生涯，安以薪柴斗米赊。许濯山尘掬一瀑，为伊顺采小兰花。::||
近现代::崔荣江::半世行藏两袖尘，随云舒卷不由人。逐流幸未教心死，留待来生说认真。::||
近现代::崔荣江::青衫无蔽世间尘，一径横柯总羁人。便斫多年归董道，回眸恍惚失天真。::||
近现代::崔荣江::欲理愁丝绪更多，谁赊一计转平和。无人枕入荻花梦，寒柝声中将夜磨。::||
近现代::崔荣江::今年秋里伫离尘，不怕泠风怕别人。剩是空闺看烛泪，独孤更觉夜寒真。::||
近现代::崔荣江::帘卷泠风落玉尘，中宵孤烛滴愁人。欲残红蜡灯花小，往事憧憧看不真。::||
近现代::崔荣江::寺临绝顶有嶒崚，霜月更寒教夜凝。钟鼓僧眠归阒寂，佛前不灭是莲灯。::||
近现代::连横::火山奇绝穷天下，独立峰头眼界宽。万顷平原茫似海，一轮晓日大于盘。林深泉洌春花艳，寺古云封佛火寒。到此诗情无限好，自题游记刻琅玕。::||
近现代::连横::举杯拔剑起徘徊，钲鼓南天只觉哀。明月自临曹女庙，秋风多傍越王台。卢循楼舰千樯集，姑蔑关河万马来。此日军书驰海内，安危谁是出群才？::||
近现代::连横::郑家诗婢党家缘，惹我想思放我颠。宝髻盘鸦同待月，绣裙飞蝶记游仙。果能小玉藏金屋，愿把明珠作聘钱。为问散花妙天女，春风几度入情禅？::||
近现代::连横::太原公子裼裘来，鲲岛龙门两扇开。落叶打头同看剑，对花握手且衔杯。歌场遇旧馀豪气，诗界兴新拓霸材。今日枋桥留盛会，墨云飞洒满庭苔。::||
近现代::连横::黄金何处筑高台，已死燕昭老郭隗。射虎屠龙原易事，拔天辟地有奇才。一生肝胆酬巾帼，千古文章付劫灰。三十功名尘与土，且持尊酒对寒梅。::||
近现代::连横::东山丝竹扩襟期，载笔蓬瀛眼界奇。搜索古书徐福墓，追怀战迹凑川碑。樱花晓日添行色，柳絮春风系远思。莫说袖中沧海小，朅来准读纪游诗。::||
近现代::连横::春风骀荡酒初醒，问柳寻花出野坰。半壁江山馀涕泪，百年身世感飘零。名王去后城留赤，妃子埋时冢尚青。极目骑鲸人不见，怒涛犹足卷南溟。::||
近现代::连横::返日麾戈志未摧，深秋苦恨独登台。万方多难龙蛇斗，十载埋名虎豹来。乌鬼渡荒寒月冷，赤嵌城迥晚涛哀。南溟自是兴王地，揽辔澄清待霸才。::||
近现代::连横::大江东去浪淘沙，唱绝铙歌日未斜。渺渺予怀思旧侣，盈盈带水阻天涯。分为异姓如兄弟，誓结同心报国家。寄语林逋好珍重，怡园今已放梅花。::||
近现代::连横::闻说南天试壮游，六鳌海上钓吴钩。七星洋大筹藩服，三宝船高压岛酋。好握霸权伸国力，谩论天演重人谋。匹夫例有兴亡责，肯为青山老白头！::||
清代::顾炎武::岁岁征骖讵有期，栖栖周道欲安之。尼公匪兕穷何病，尚父维鹰老未衰。市酒薄驱冬宿冷，山麰轻压晓行饥。从知宇宙今来阔，不似园林独卧时。::||
清代::顾炎武::董生祠畔子云亭，涧雨岩虹望独扃。门外晓寒萦带草，林端秋散照书萤。长留直道扶千载，自见遗文表六经。今日似君还肯构，应知家学本趋庭。::||
清代::顾炎武::踯躅荒郊酹一樽，白杨青火近黄昏。终天不返收崤骨，异代仍招复楚魂。湛阪愁云随独雁，颍桥哀水助啼猿。五千国士皆忠鬼，孰似南山孝子门。::||
清代::顾炎武::十年离别未言还，楚水枫林极望间。野雀暮归吴季庙，寒涛秋拥伍胥山。人琴已逝增哀涕，笠屩相看失壮颜。独有士龙年最少，一朝词笔动江关。::||
清代::顾炎武::生平不拟托诸侯，吾道仍须历九州。落落关河蓬转后，萧萧行李雁飞秋。为秦百姓皆黔首，待汉儒林已白头。何意故人来负笈，艰难千里愧从游。::||
清代::顾炎武::居然汉代表遗民，犹向甘陵说党人。久矣泥涂嗟绛县，不妨渔钓老河滨。花香元亮篱前酒，雨垫林宗野外巾。此日耆英谁得似，饮和先作一方春。::||
清代::顾炎武::凌烟当日记形容，闽海风飙未得从。故里尚留旋马宅，他乡遥起若堂封。苔生宋璟祠前碣，雪覆要离墓上松。借问家声谁可似，只今荀氏有双龙。::||
清代::顾炎武::频年落落事孤征，每到穷边一寄情。马迹未能追穆后，虎头空自相班生。风吹白草桑乾岸，月照黄沙盛乐城。忽见丹青意惆怅，君看曹霸阸才名。::||
清代::顾炎武::弱冠诗名动九州，纫兰餐菊旧风流。何期绝塞千山外，幸有清樽十日留。独漉泥深苍隼没，五羊天远白云秋。谁怜函谷东来后，班马萧萧一敝裘。::||
清代::顾炎武::雒蜀交争党祸深，宵人依附半东林。然犀久荷先皇烛，射隼能忘侠士心。梅福佯狂名字改，子山流落鬓毛侵。愁来忽遇同方友，相对支床共越吟。::||
近现代::金鉴才::清溪花雨绝纤尘，别有洞天一段春。我若浮家也到此，岂能归作武陵人。::||
近现代::金鉴才::草塘伫立最堪思，梦里孤衷似旧时。不是风波平彻底，冰清玉白又谁知。::||
近现代::金鉴才::一抹孤云落照斜，悠然微步过田家。江天雁字归声急，满树风牵扁豆花。::||
近现代::金鉴才::屋角依稀月影残，残时始觉满时难。玉盘洗出中秋夜，犹许人间仔细看。::||
近现代::金鉴才::梧桐垂露曳新柔，一片清光叶外浮。材大莫因琴瑟斫，钟生今已觅封侯。::||
近现代::金鉴才::孤山阅尽万梅花，雨后风前几树斜。莫道人生无定著，能安身处即为家。::||
近现代::金鉴才::回首原来不丈夫，半生潦倒一身孤。今宵更向桐阴宿，赚得浓睡淡梦无。::||
近现代::金鉴才::曾记扬帆过洞庭，一湖深碧映春星。四周隐约光千点，都是寻常落草萤。::||
近现代::金鉴才::画法谁参一指禅，泼翻水墨走云烟。他年会得潘公趣，十里荷花好放船。::||
近现代::金鉴才::平湖一棹动微涟，花影联翩扑面鲜。欲觅新诗乘醉去，莲娃笑指酒中仙。::||
近现代::沙曾达::孝弟通经颖悟神，幼时出语已惊人。随声应对无思索，流水青山琢句新。::||
近现代::沙曾达::髫龄文艺众相推，天子亲呼小秀才。诏令完姻添韵事，宋濂赠序妙心裁。::||
近现代::沙曾达::君山畅饮鼓声吹，捷报名元舍我谁。携手同归偿夙愿，士林佳话播当时。::||
近现代::沙曾达::往还万里等游仙，迹遍山川一览全。拾穗然松劳笔记，穷探绝域比张骞。::||
近现代::沙曾达::实园攻苦读遗书，宅相成名誉夙居。发愤锄奸空自负，贤希杨恽愧难如。::||
近现代::沙曾达::自公退食善歌诗，顷刻吟成绝妙词。篇什传钞争赏鉴，大江南北口皆碑。::||
近现代::沙曾达::致仕家居十五年，先生诗集著乡田。节庵私谥多舆论，近代人才第一贤。::||
近现代::沙曾达::晨昏侍奉莫相离，亲睡无荒力学宜。乘月终宵恒矻矻，一生品望作人师。::||
近现代::沙曾达::三吴才子迈群伦，词笔丹青妙入神。禅诵一声惊拍案，定交邂逅服唐寅。::||
近现代::沙曾达::诗书垂教馆南沙，访友扁舟到水涯。石磴联吟工百韵，沾衣雨湿斗尖叉。::||
清代::钱澧::半壁苍烟拥薜萝，江禽啼处晚船过。树交危磴盘青霭，天纵飞楼纳白波。夜不分明花气冷，春将狼藉雨声多。愁中不暇耽幽兴，佳水佳山奈尔何。::||
清代::钱澧::野寺秋花满，闲僧不出门。修篁通别径，流水自前村。瀹茗新瓷洁，焚香丈室温。未堪留白首，聊得坐黄昏。::||
清代::钱澧::小筑成何岁，清尊共此时。白鸥回露渚，黄蝶飏风枝。凿智文章酷，全生畎亩宜。几知麟阁画，空负鹿门期。::||
清代::钱澧::漳水冬犹浊，黎城晚更孤。冻烟迷短景，积雪漫荒途。衣薄烦人问，筋羸仗酒扶。向来宵寐少，不恨树啼乌。::||
清代::钱凝烟::清秋燕子故飞飞，惨淡离情语落晖。我亦故山归未得，不禁残泪欲沾衣。::||
清代::钱镈::荒郊绿暗暮烟横，刚被月来一望清。花气黏天如积水，竹阴洒地若浮萍。却嫌绝顶光偏小，纵过疏林影未平。野际徘徊欣有此，漙漙零露不胜情。::||
清代::钱镈::以天分界负苍穹，下俯孤城指掌中。风送晴岚归别浦，日牵海色驾长虹。偶逢浴佛喧钟磬，还与同人叶徵宫。杂坐淳于知乐甚，好将沈醉破尘蒙。::||
清代::钱豫章::绝胜韶光病未知，出门犹喜及芳时。苦嗟逝景摧霜鬓，强抑愁怀付酒卮。泣雨今朝如送客，惜花昨岁负题诗。匆匆又放江城棹，赠药偏萦别后思。::||
清代::钱豫章::池阳官罢魏塘栖，网户封尘草没啼。破屋风摧梅影失，荒田露泣稗花低。谁同韩偓夸雏凤，空忆乔公感只鸡。华屋山丘悲自昔，遗篇赖尔手亲题。::||
清代::钱蕙纕::远岸连天莫辨，青山似有若无。隐隐牧童何许，牛羊閒嚼平芜。::||
清代::费扬古::荷浦风环十里香，轻罗团扇约微凉。画桥别墅云山外，短笛孤舟返照旁。老树参天阴漠漠，新泉出地响浪浪。幽人自解羲皇趣，林下何妨午梦长。::||
清代::费扬古::晨夕对青山，徘徊水石间。风翻花影乱，谷静鸟声闲。芳草迷人远，孤云带鹤还。何年移住此，欹枕听潺湲。::||
清代::费以矩::摐金伐鼓放舟行，万里长空一叶轻。三楚云山遥指顾，五溪花鸟欲将迎。江流潕水天方阔，路出龙标山渐平。此日莫愁无地主，美人洲上有香蘅。::||
清代::费以矩::潕溪芳树望迢遥，酒酌骊歌送客舠。门下指挥唐彍骑，尊前谈笑汉嫖姚。龙旗晓渡三都水，虎帐春开万里桥。想到岷峨佳气郁，筹边久待李文饶。::||
清代::费丹旭::雪压窗虚布被轻，梦回无那易愁生。漏声不尽自断续，镫影欲残时暗明。客馆早寒嗟岁晚，薄田迟税累秋成。不知此日门前路，一笑何人访戴行。::||
清代::费丹旭::一曲潆洄水，危桥宛转通。人来秋雨后，门叩夕阳中。旧梦追尘榻，新题认雪鸿。天涯健行脚，我亦感飘蓬。::||
清代::贵徵::海苔生海凝豨肪，潜然阴火浮幽光。海人捣治成侧理，肌肤莹薄欺硬黄。今年敕使特持赠，茂先不敢书瑰章。平山一藏祛卢语，脉望浸淫断章句。山僧索我赫蹄书，白氎朱绳象驮去。小窗习静写《法华》，定胜摩醯供花雨。嗟乎我用此纸不负纸，可识三乘结聚处。此纸永在阎浮提，好将文字证初祖。::||
清代::贵成::柴门镇掩剑频磨，岁月惊心电影过。拟结名流今日少，欲吟好句古人多。疗贫无计空愁绝，作事常乖奈命何。不信读书偏误我，几回搔首发悲歌。::||
清代::贵成::忽失来时景，留人雨沛然。山高云截树，风卷水摇天。双塔烟中锁，孤帆镜里悬。湖楼吟好句，千古属坡仙。::||
清代::覃宏泽::凌历晓钟清，喧喧林雀喜。开门望东山，遥见山光紫。::||
清代::孔毓玑::霏霏烟雾满寒山，霜叶淋漓点鬓斑。喜得耕犁经雨润，篮舆宛转白云闲。::||
清代::孔毓玑::淹煞春光兴易灰，眼前有景共徘徊。榴花浥露当茶灶，蒲叶翻风到酒杯。傍母群凫离复合，饲雏双燕去还来。祗怜此璞应怀玉，力士何年为一开。::||
清代::孔毓玑::雨过青山翠万重，浮河新水浸芙蓉。入门先拭题诗壁，裁句时闻隔院钟。只愿康衢酬帝力，敢期褒德启侯封。明年幸免催科累，载酒携筐劳尔农。::||
清代::孔毓玑::谢却篮舆跨涧行，芒鞋沾湿似新晴。放眸惊见飞龙势，盥手欣闻漱玉声。洞壑留云微有迹，石崖抽树半无名。扶筇直上烟深处，螺髻重重拥化城。::||
清代::孔毓玑::许国身犹健，亲民计尚疏。忽膺百里命，还证数行书。弦诵从吾好，桑麻奠厥居。惊心呼父母，核实定何如。::||
清代::孔韫辉::图中春色浓如许。春只银毫能驻。写出嫩红娇吐。画史乘鸾去。断丝预谶诗人悟。引得泪痕无数。新燕窗前如诉。似说天台路。::||
清代::孔淑成::堂上传呼停绣襦，慈萱看此掌中珠。鹤眠积雪三三径，猩点消寒九九图。月影清如今夜好，梅花香似去年无。眼前索笑随昆妹，博得欢颜韵不孤。::||
清代::孔继鑅::盛夏百族茂，之子含清秋。途穷室家远，得归其何求？言驾山无车，欲济河无舟。奋飞无两翼，卧梦家山陬。黄金驰道路，百骑如云浮。之子堕天末，心归身苦留。一官蹇我足，八口增烦忧。爱君莫能辅，赠君双涕流。::||
清代::孔继鑅::君居阻远市，相望城西东。我屋亦逆旅，一一身如蓬。良宵君我过，暗户开东风。买酒对明月，形影高天中。月落秉烛语，外惬无藏衷。君耳通我心，谁谓聋无聪？清夜阅太古，远寺多霜钟。::||
清代::孔继鑅::憔悴君面颜，苍翠自君心。君心万丘壑，我日相攀寻。明河在天上，君诗清复深。木石写生致，大笔无凡今。以我好君意，脉脉谁能禁？所惧中燕好，过笃伤于淫。邻树有疏阴，好鸟无繁音。::||
近现代::黄绮::溪头照影浴红英。浊世自清明。白鸥愿作儿孙辈，一一取呼名。须十丈，发无茎。笑纵横。纤云似网，欲换鱼儿，尽作天星。::||
近现代::黄绮::人殊胜。风初定。万花如海春如镜。轻罗绉。微香溜。君应休恨，伊先来就。后。后。后。闲乘兴。偏贪静。醉中无恙千年庆。情非旧。诗俱秀。怎将愁减，深知添瘦。又。又。又。::||
近现代::黄绮::桃花莫是知人事，为我红羞。为我红羞。昨夜春风入画楼。明眸迎盏光流碧，歌罢情幽。歌罢情幽。红烛双龙照自由。::||
近现代::黄绮::踏月寻踪，梦不寒。尽涂旧句欲无言。山犹累累青如冢，水自泠泠曲入环。怜计拙，济时难。梅花零落覆衣冠。为君洒泪非亲故，已胜他人带笑看。::||
近现代::黄绮::今几何时，混芒里、一无所觉。谁使汝、少年为此，多情作恶。故鸟呼名埋恨地，好花辞树消魂约。应抛书、自许护河山，男儿弱。病中语，难忘却。个中事，休追索。正重来探视，焉知非昨。风蚀颓垣如破被，雨沾积藓疑灵药。向松林、何处觅孤坟，西飞鹤。::||
近现代::黄绮::裁句难工，提壶去也，云天一望长些。双桨当车，须知处处吾家。船头鸥趁溪头月，伴笛声、散入芦花。待眠时、衣裹烟波，𥱊展银沙。鱼龙亦欲乘风举，记浔阳送客，犹恨琵琶。一夜惊心，从今珍重年华。兵余幸见城空碧，问何人、尚动悲笳。劝公乎、强渡横流，小住非佳。::||
近现代::黄绮::滑似莺吭，腻同花粉，软胜春波。唼喋鱼儿，欲开还闭，慢送香和。樱桃红透微涡。正颤动、知君谓何。故故支吾，怎能消受，一曲清歌。::||
近现代::黄绮::为甚这儿轻探。如愿。梦中仙。醒来还抱枕儿卧。蹉过。晚星前。::||
近现代::黄绮::确是你先怀意。偷视。小楼西。直钻心坎怕人夺。难说。愿天知。::||
近现代::黄绮::喜置杯盘暂作宾。城隅小聚结芳邻。寄笺犹怪言多曲，负约翻教意更亲。风前梦，梦中春。良宵醉拜百花神。男儿诗杰身长健，戏剪髭须赠美人。::||
近现代::寇梦碧::海闾沉断梦，来潮去汐，流尽旧声华。荆榛迷故里，三春芳事，凄剩烛房花。摩挲蠹壁，泪香销、古墨笼纱。怜旧燕、梁倾巢覆，乔木但栖鸦。争誇。春晖第宅，秋爽池台，看千畦䆉稏。又争知、百年胜迹，总付悲嗟。西山幻出红楼影，且梦游、休说无家。图画展，浑忘身在天涯。::||
近现代::寇梦碧::冷墨欺云，似酝酿、秋雨茂陵。都难遣，恨随天老，病与愁争。梦里故山沉黛色，吟边歌管变商声。更哀鸿，尔汝语零烟，和泪听。梁鬼啸，如有灵。酒怀恶，总无名。奈伤高心眼，欲醉还醒。照鬓釭花相向白，偎人炉萼自然青。倩离魂、飞上小屏山，寻坠盟。::||
近现代::寇梦碧::偎孤尊闲斋。正檐花暗坠，丝雨如塺。灯晕扶魂来去，画帘低垂。炉萼冷，销香煤。一寸心、相思成灰。记饯梦高楼，寻春古苑，环兽锁葳蕤。芳游冷，年华催。喜西泠旧侣，来共深杯。同抱吴葵身世，楚兰襟怀。今古恨，难推排。盼夕晴，姮娥奁开。又残笛江城，门前落梅红没鞋。::||
近现代::寇梦碧::白疃依稀认故村，烟霞无复薜萝门。笛声零落不堪闻。黄叶满天飘客泪，西山一抹画秋魂。那知身是梦中人。::||
近现代::寇梦碧::不为寻秋为悼红，西山片石认玲珑。襟期异代许相通。十载泪磨脂砚血，一朝春尽楝花风。不留胜业厄诗穷。::||
近现代::寇梦碧::散尽鬘天璎珞，尘世换。泪颗冷迸铅红，仙梦苍梧断。孤根谁护珍腴，一例芳华贱。无那作赋张郎故情倦。残劫里，休更忆，红去宴。颗颗燕支，疑是血花腥染。膏火煎心，总负冰苞玉盘荐。销领古香今怨。::||
近现代::寇梦碧::眇眇愁予，太清何意微云掩。平山阑槛，山色宜疏懒。何物金篦，放出双飞电。开醒眼，海摇山眩，遮莫惊诗胆。::||
近现代::寇梦碧::千岩秀气，秋在碧云红叶里。淬苦研辛，笺梦功同證梦人。客尘为浣，云意淡拖峦翠远。挟去西山，欲割神都右臂难。::||
近现代::寇梦碧::似醉还醒，欲晴又雪，凄黯情怀如许。小廊回合曲阑斜，尚依稀、梦游前路。飘零倦羽。早迷却、谢堂飞絮。溯流尘，但瓦松环兽，对人无语。休回顾。钟鼎山林，换了春游句。桃花贬去又梅花，算何妨、刘郎重赋。人生逆旅。总休问、故居新主。渐黄昏，绕树惊鸦乱舞。::||
近现代::寇梦碧::正排空风雨怒于潮，金声裂危弦。历虫沙千劫，魂飞血舞，惊泪浮天。多少覆巢燕侣，零梦了西园。等是无家别，休唱阳关。回首梦边小驻，共心光作作，夜气漫漫。几精灵摩荡，呼唤杳冥间。送馀生、箫沉月死，问烛花、何意媚宵寒。茫茫意，待乘槎去，河汉都干。::||
近现代::吕碧城::问绀海、弄珠游女。几度桑尘，悄迷星睫。侬约巢痕，倦云来去两凄绝。汉家陵阙，恨绕树鸟啼歇。咫翠涩宫沟，荡不返、年时零叶。愁切。忆娇雷四起，人在芙蓉塘角。霞烽流艳。尽明日、阴晴难说。掩袂忍回车，花落江南时节。::||
近现代::吕碧城::铃响牛羊下翠峰。悬崖山果熟，坠霜红。霞蒸秋蔼入西浓。天垂处，罨画夕阳中。回首暮云封。故乡萧寺晚，荡疏钟。不劳身到梵王宫。心期在，一念万缘空。::||
近现代::吕碧城::乱鸦集，写入芜城秋色。隋堤畔，无限夕阳，红到枝头黯成碧。宵来猛郁抑，愁压眉痕更窄。怜憔悴，零落旧妆，付于西风弄梳掠。春华去谁惜。忆帘卷朱楼，处处烟羃。朦胧尽是相思缬。更茜雪相映，小桃争发，曾遮骢马踏艳屑，祗今两陈迹。凄恻，诉漂泊。又唱彻阳关，魂断桥侧。霜条待共梅枝折。望故国千里，暮云愁隔。归心何许，托笛语，问旧驿。::||
近现代::吕碧城::望娟娟之水锁妆楼，千秋想容光。怅翚衣褪彩，螭奁滞粉，犹认柔乡。未稳栖香双燕，戎马正仓皇。剪烛传军牒，常伴君王。见说蘼芜遗恨，逐东风上苑，也到椒房。道名花无子，何祚继天潢。谱离鸾、马嵬终付，算薄情、不数李三郎。游人去，女墙扃翠，娥月渲黄。::||
近现代::吕碧城::谁斗寒姿，正青素、乍试轻盈。飞云溜屧，朔风回舞流霙。羞拟临波步弱，任长空奔电，恣汝纵横。峥嵘。诧瑶峰、时自送迎。望及山河羃缟，警梅魂初返，鹤梦频惊。俏碾银沙，只飞琼、惯屧坚冰。休愁人间险途，有仙掌、为调玉髓，逶迤填平。怅晚归，又谯楼、红灿冻檠。::||
近现代::吕碧城::海潮多。彤云乱拥逶迤。打孤舷、雪花如掌，漫空飞卷婆娑。落瑶簪、妆残龙女，挥银剑、舞困天魔。怒飓鸣骹，急帆驰箭，骞槎无恙渡银河。叹些许、夏腰瀛尾，咫翠有惊波。更休间，稽天大浸，夷险如何？念伊谁、探梅孤岭，灞桥驴背清哦。越溪游、琼枝俊倚，谢庭咏、粉絮轻罗。迢递三山，间关万里，浪游归计苦蹉跎。待看取、晦霾消尽，晞发向阳阿。将舣岸，蜃楼灯火，射缬穿梭。::||
近现代::吕碧城::搴霞扶梦下苍穹。怨东风，问东风。底事朱唇，催点费天工。已是春痕嫌太艳，还织就，花一枝，波一重。一重一重摇远空。波影红，花影融。数也数也，数不尽、密朵繁丛。恼煞吟魂，颠倒粉围中。谁放蜂儿逃色界，花历乱，水凄迷，无路通。::||
近现代::吕碧城::排云深处，写婵娟一幅。翚衣耀羽。禁得兴亡千古恨，剑样英英眉妩。遮罩边疆，京垓金币，纤手轻输去。游魂地下，羞逢汉雉唐鹉。为问此地湖山，珠庭启处，犹是尘寰否。玉树歌残萤火黯，天子无愁有女。避暑庄荒，采香径冷，芳艳空尘土。西风残照，游人还赋禾黍。::||
近现代::吕碧城::冷红吟遍，梦绕芙蓉苑。银汉恹恹清更浅，风动云华微卷。水边处处珠帘，月明时按歌弦。不是一声秋雁，秋声那到人间。::||
近现代::吕碧城::昔闻延陵子，挂剑吊荒垒。今闻摩登氏，投枪泣寒汀。感逝犹常轨，游侠斯奇型。至仁参造化，物我无畛町。郊原弭狝薙，世界销甲兵。爰以风人旨，译此投枪行。潋滟鹿湖水，六丈深且莹。有枪沉其底，往事感生平。投枪缘何事，仁义所驱成。流光三十载，回忆心犹怦。其时有牝鹿，就湖饮清泠。吾枪既燄发，鹿蹶不能行。既蹶复奋起，步趾苦伶仃。吾心骄且喜，趋前视所赢。始知为鹿母，舐雏如抚婴。雏鹿骤矢母，弱体尤震惊。谁无母子爱，云何施缴矰。吾魂如着魇，羞愧相交萦。又如人以指，直指吾心坑。指我复鄙我，刺痛如棘荆。陷吾于不义，此枪实囗惩。以枪投湖水，雪浪相翻腾。长跪向湖畔，申誓兼涕零。我永不食肉，我永不戕生。湖滨葬鹿母，搏土筑孤坪。回身取雏鹿，偎拥哀且矜。抱鹿独归去，日暮凄长征。一勺碧湖水，悠悠万古情。::||
清代::殷葆诚::生小爱聪明，转被聪明误。最巧是天孙，银河不能渡。::||
清代::殷葆诚::采莲莫采菱，菱刺伤人手。采菱莫采莲，莲有并根藕。::||
清代::殷葆诚::劝君休种竹，竹笋不相亲。劝君休插柳，柳色愁杀人。::||
清代::殷葆诚::人道春昼长，侬嫌春昼短。如何别至今，去日已无算。::||
清代::殷葆诚::不尽长条与短条，西风吹瘦女儿腰。江南自古伤心地，流水斜阳送六朝。::||
清代::殷葆诚::六国云亡周社墟，古今坟典悉烧除。祖龙枉有愚民策，刘项当年不读书。::||
清代::殷葆诚::六朝往事不堪提，如梦繁华境易迷。飞鸟那知亡国恨？春来又复尽情啼。::||
清代::殷葆诚::一代兴亡浑似梦，六朝金粉总成空。古今无限沧桑感，都付花香鸟语中。::||
清代::殷葆诚::金陵王气已全消，梦里笙歌送六朝。花落鸟啼春不管，江山如此太无聊。::||
清代::殷葆诚::靓妆初卸亸云鬓，闲恨闲愁一例删。重点口脂匀面粉，十分春意上眉山。::||
清代::孙原湘::此中洗面泪痕多，伏枕空持断袖罗。北地自工操井臼，东屏何敢按笙歌。羊车历鹿声初杳，雁柱参差调未和。莫劝春江桃叶渡，真花还恐易摧柯。::||
清代::孙原湘::阁翠灯红酒似潮，人间第一可怜宵。绿熊茵展风都稳，赤凤车来雪未消。别院箫声催月上，隔屏香气杂花飘。蔡经得啖麒麟脯，已是麻姑指爪调。::||
清代::孙原湘::水样帘栊玉放光，语香未了杂花香。竟邀映柱来窥伺，恰喜斜门得掩藏。归去忽移青雀舫，重逢刚在碧鸡坊。匆匆一笑天台路，知为刘郎为阮郎。::||
清代::孙原湘::声价空论十斛珠，羊车竟自返璠瑜。花飞尚作随风飐，莺去犹闻隔谷呼。叔宝祇应为小友，仲卿原不是人奴。钟情自古招閒妒，图扇风流一例无。::||
清代::孙原湘::满身花片打渔郎，赢得楼头一笑偿。岂是裂缯能博取，若为射雉始酬将。漫誇城北徐公美，早识街西小杜狂。却愿五陵裘马客，千金犹自费商量。::||
清代::孙原湘::优昙钵里现芳华，秀在丰神慧齿牙。吟雪尚留新起草，清霜偏折未开花。认来小影烟如玉，归去秋魂月是家。身到银河休怅恨，依然完得一匏瓜。::||
清代::孙原湘::如君竟体似芳莲，生在莲花一日前。诗主性灵空倚傍，情缘洒脱愈缠绵。巧思几越银河界，好梦常依璧月边。绣佛灯明齐下拜，比肩人恰似同年。::||
清代::孙原湘::果然重到不嫌迟，无奈空言祇益疑。痴愿莫真成马角，愁身早已入蚕丝。强为排解翻添恨，待觅商量恐受嗤。听得邻娃倚夫婿，教依新样画蛾眉。::||
清代::孙原湘::裙剪湘云佩紫霞，春风消息露年华。愁来不忍看残月，痴绝还思葬落花。有器难收倾地水，无程可纪上天槎。姻缘只好如鸿燕，海北江南各一涯。::||
清代::孙原湘::美人从古怕妆残，邀宠争妍到此难。要卜倾心谁妾爱，独将真色与人看。轻身祇恐奔归月，清气偏宜坐近兰。我有无穷天壤恨，为卿鸳牒也心寒。::||
清代::徐坊::飞乌语燕有哀音，背郭堂成百感侵。窗外秋声黄叶下，门前残照绿苔深。凄凄茹苦含辛意，落落逃名遁世心。千古斜川同抱痛，欲书往事泪沾襟。::||
清代::徐坊::纵横懒读短长书，一任閒云在太虚。历历古今观轸辙，悠悠天地作蘧庐。穷通何事同齐变，草昧应知有鲁初。只入深山最深处，不闻理乱狎禽鱼。::||
清代::徐坊::路侧累累马鬣封，渚蘋一荐授堂翁。中州人物今谁考，汉代循良相与同。大吏从来恶强项，古人先为写遗容。传经若问先生学，原异谈玄魏晋风。::||
清代::徐坊::凭阑俯瞰暮烟屯，郁郁羁怀托酒尊。北向云山终破碎，西来浊浪太奔浑。閒看倦鸟归飞急，静听行人争渡喧。巨壁高崖自千仞，不随砥柱障三门。::||
清代::徐坊::我老真无补，空教侍讲帷。一瓻还秘阁，三礼愧经师。病起凋颜早，书来作答迟。良朋隔瀛海，东望涕涟洏。::||
清代::徐坊::越海乘桴去，吾思管幼安。学通殷甲子，节见汉衣冠。遁世心无闷，蒐奇力未弹。高名王彦考，薇蕨好同餐。::||
清代::徐坊::萧萧黄叶下，故国剩离宫。古木樵人径，斜阳牧笛风。纵横秋潦浊，莽苍乱山童。往事空回首，含悲问朔鸿。::||
清代::徐坊::秋雁参差起，随阳正远寻。欲穷霄汉力，只遂稻粱心。声急繁霜冷，归迟夕照沈。还应念矰缴，莫恃塞云深。::||
清代::徐冶贤::万户千门夕照中，弥天暮色袅长空。何来多少萍飘客，凭吊当年明故宫。::||
清代::徐冶贤::地棘天荆满目遮，雨花台外夕阳斜。当年帝子今何在，无限伤心付落花。::||
明代::谢迁::傍水施朱意自真，幽栖非是避芳尘。已呼晚菊为兄弟，更为秋江作主人。::||
明代::谢迁::人羡孤甥亦肯堂，西溪宅相倍增光。当年造就伊谁力，白首铭心感渭阳。::||
明代::谢迁::乡塾髫年鼓箧游，倚门长抱涉波忧。石梁稳架慈闱杳，日日经行泪暗流。::||
明代::谢迁::癣疮在告忆当时，问劳慇勤荷圣慈。畎亩老癃仍病癣，扪疮怀旧不胜悲。::||
明代::谢迁::吏部传家羡太常，银台秋署倍增光。君今莫厌芹宫冷，一脉书香足绍芳。::||
明代::谢迁::路入青云凌紫阁，调高白雪擅骚坛。耄年何幸从公后，蹇步追趋更觉难。::||
明代::谢迁::万世承祧归圣哲，一时匡弼备公孤。嘉谟入告君无忝，尸素优游独愧吾。::||
明代::谢迁::千里棠阴去后思，宛陵真续召南诗。流芳宁复需贞石，终古闾阎口似碑。::||
明代::谢迁::瑶池秋蚤动凉风，吹落玄珠万颗同。拾取一枝聊把玩，只疑身在水晶宫。::||
明代::谢迁::王母西池启寿筵，群仙歌舞正喧阗。是谁来献蟠桃实，请问湖南吴小仙。::||
近现代::洪传经::吴山古柏已全枯，林岳张坟入望无。一曲兴亡付落日，千年文物剩西湖。风摇衰柳埋荒径，浪逐游鱼绕败蒲。何物人间荣与辱，欲持一笑了穷途。::||
近现代::洪传经::偶税扁舟笑语偕，清和时节好怀开。五湖欲夺陶朱棹，八斗难分子建才。人在青天头上座，山从白鸟翅边来。杨花作剧偏飞雪，极目晴堤一片皑。::||
近现代::洪传经::醉馀策杖倚荒亭，隔叶黄鹂伴我鸣。四面朱霞催日落，一堤绿柳焕春荣。抬头不见梳翎鹤，侧耳疑闻唤妇声。陌上花开卿缓去，千年文物忆升平。::||
近现代::洪传经::举杯序齿一年加，且就园林玩物华。顽石移来难作鼓，寒梅折尽为开花。三篇有味时三复，万寿无疆唱万家。漫道霜风欺病叶，飞车载满赤城霞。::||
近现代::洪传经::年逾工部敢嫌死，趣异渊明早忘归。已反论斤书卖志，料因耽睡体添肥。腰围还旧衣初称，卷帙都亡蠹不飞。身外是非何必问，一尊聊證道心微。::||
近现代::洪传经::一曲琵琶万斛愁，青衫湿透白江州。声来邻舫心相印，宦谪荒江泪莫收。却怪先生诗句好，不教此妇姓名留。善才亦是无情者，竟令婵娟老客舟。::||
近现代::洪传经::无情岁月已辞辰，又是平头六十人。花下潘安今老丑，镜中庾信昔清新。也思好鸟吟为伴，谁信寒梅放及春。自顾狂顽君子弃，龙蛇未必厄于陈。::||
近现代::洪传经::朴讷翻疑质胜文，三千弟子却怜君。关心休戚逾儿女，键户探搜到典坟。采药折肱宜寿世，讴诗换骨自超群。胸中要有真天地，莫为轻肥万绪纷。::||
近现代::洪传经::骨肉情通异姓难，七年回首百忧攒。护花无力怜春去，中酒高歌惜夜阑。剩有青山供啸傲，未闻绿竹报平安。秋来不羡莼鲈美，乞与冰心沁肺肝。::||
近现代::洪传经::十年湖上共优游，学粹才多重辈流。金石雄奇该皖浙，龙蛇飞舞溯斯繇。峰丁应手知无敌，花甲从头说再周。最是慕庐言侃侃，徜徉文史肆清遒。::||
近现代::黄福基::眉宇岩岩侪五老，灵峰道气与扶持。深藏注海倾天泪，写入看云听瀑诗。九日时醪忘魏晋，一龛秋叶梦轩羲。沧尘尽付编年集，晚季功言属孑遗。::||
近现代::黄福基::一巷东西阁两毡，共论齐物已忘年。闭门讲艺酬灯火，入市畸形外圣颠。有道身为车下鲋，无怀诗老定中禅。不妨人向鹓雏嚇，晚几秋窗梦蝶眠。::||
近现代::黄福基::分耽砚席风波阔，百里邮筒各自娱。意切乡梅著花未，寒凝萧寺有诗无。飞磷篝火世如此，中橘艺蔬心岂殊。但得薄田饘粥稳，便专丘壑不江湖。::||
近现代::黄福基::未惯饥驱学忍饥，转喉触讳拙言辞。谁云骨相巉巉薄，不可时施怪怪奇。诗果穷乎宁自韨，贫非病也复何疑。出门有碍成斯世，十亩千奴及早为。::||
近现代::黄福基::平生好雨有奇癖，惜别尤憎今日晴。呵冻巡檐吾自适，冲寒襆被汝难行。亲衰未许客千里，家近犹悬水半程。局束且安名胜地，定收山气与诗鸣。::||
近现代::黄福基::一编流转到山阿，山气灵光与荡摩。脱手风骚关世运，抽身尘土息劳歌。亭怀野史中州在，社续吴溪变雅多。千里陶江寒浩淼，晚窗秋叶近如何。::||
近现代::黄福基::累世斯人厄所知，堂堂三十了嗟吁。残秋刻骨江湖梦，奇语平生罔两居。放眼初伤斜日远，苦吟犹是壮心馀。鸰原定此藏山业，风雨庵头一榻虚。::||
近现代::黄福基::遮眼霜林老屋荒，门无赤脚较卢强。一飘瘦语知客意，数尺乱蒿如我长。归路寒菘绿秋雨，成围晚柚紫斜阳。催诗暝色稍回合，隔水村灯堕杳茫。::||
近现代::黄福基::丈人几谢官田秫，键户耽书却老方。尽有松篁娱岁晚，可知饮啖及秋强。颓风到此逾秦火，绝学居然有郑乡。深愧后生期小子，殷勤但诫少年狂。::||
近现代::黄福基::岁岁虚堂眠白日，今来商略感秋诗。禅斋野饭僧难饱，鬼火狐鸣世可知。因乱转能亲骨肉，登高何处避寒饥。晴明莫说寻山便，还望秋霖涨涸池。::||
清代::谭垣::晚过力力溪，溪水清可掬。皎月悬林端，修竹如新沐。下马入番社，番众一何肃。灯前试细认，尔雅殊被服。咨访听语音，通晓更娴熟。圣治开文明，光被及番族。应知久渐摩，秀发此先卜。拱手进番童，经书果能读。忠信自有基，礼义须涵育。劝勉且丁宁，披月前村宿。::||
清代::谭垣::出门仍沿溪，自上而及下。溪流远回汀，番厝藏中野。此处丁盈千，林总甲诸社。罗拜纷难数，注名不停写。圣朝湛濊恩，雕题绥福嘏。试观生息多，谁非被化者。番老不言寿，番女亦云姹。由来沾雨露，亦自谋弓冶。我为番目言，社丁不患寡。衣食所必需，犁锄正堪把。行见尔番庶，击鼓吹豳雅。::||
清代::谭垣::淡水向南趋，乘涨多纡折。古社依上流，番社参差列。日暮乃停骖，乍望心如结。篱缺见溪光，沙岸水方齧。谋将社寮移，众番情辞切。我与番众谋，非可一言决。相度宜周详，经费宜樽节。暂施堤防功，且待秋潦竭。秉烛坐中庭，劝谕均晓彻。老番共扶携，幼番各持挈。惇庞诚可嘉，整肃尤可悦。忧劳长善心，此理信前哲。::||
清代::谭垣::山行复出山，远见溪云起。阿猴当中权，阛阓列村市。城门固鱼钥，修篁如列雉。编茅备堂奥，削土崇阶戺。天使持节来，骢马历至止。番目为我陈，此社非他比。素称物力饶，众社归经纪。年来生齿繁，不复追前趾。我为番目言，物盛难可恃。应须敦俭约，慎勿踵奢侈。::||
清代::谭垣::稻陇转平埔，驱车入武洛。旌竿绕寒云，戍楼晓明柝。土目跪前迎，庶番互联络。社丁虽稀少，勇壮俱超跃。昔在大泽机，旧址连岩崿。日与生番伍，趋走类猿玃。自从归化来，薰蒸销狞恶。移社向中田，妇子安耕穫。我来宣皇仁，毋使逢不若。山鬼应从风，祥和遍村落。::||
清代::谭垣::夙驾淡溪东，遥指搭楼路。曲涧架小桥，红英冒绿树。社厝隐云林，笆篱深深护。堂中列图鼎，典则犹可数。帝德浃雕题，覆育时煦妪。番黎沾化久，爱戴深且固。童子四五人，能诵诗书句。咨询实可欣，奖劝不妨屡。众番亦欣然，笑请轩车驻。::||
清代::谭尚忠::秋风瀑布吼飞泉，高下归帆趁早天。望断浔阳飞不到，北风偏入下江船。::||
清代::谭尚忠::解佩东归去，春江正绿波。祇因开菊径，兼要著渔蓑。居士陶元亮，神仙张志和。红尘十丈里，谁听濯缨歌。::||
清代::谭尚忠::旅馆夜凄清，村鸡唤晓行。山寒风有力，霜重叶闻声。仆仆山川意，悠悠天地情。今年余几日，犹自滞归程。::||
清代::谭宗浚::是谁觞群真，涧底置瑶席。洼尊久不存，罗列剩奇石。遥对清泠泉，各各据高壁。出窦纷窒通，注溪错回直。意同长风争，急起赴石隙。群山如踔跳，声过有余力。道人了不闻，合掌对凝碧。泄怒任叫嚣，守柔自冲默。渐进岂不佳，胡为苦相激。感物遂写怀，浩歌日将夕。::||
近现代::丁宁::十载孤琴悲一顾。梦醒西州，忍说当时误。纵使新声堪按舞。绮衫绣扇情非故。漫检沈檀金鸭柱。敲碎离心，又听黄昏鼓。谁谓流光弹指度。长宵似水何时曙。::||
近现代::丁宁::蕉叶随珠散不收，火云驱雨懒成秋。那堪扰扰缁尘际，又听劳人说去休。湖海志，稻粱谋。输君何止最高楼。遥知散发南窗下。卧看沧江带月流。::||
近现代::丁宁::盈盈一舸，载浓愁如酒。往事重提梦回又。素娥偏惹恨，倒景窥人。萍影暗，似惜朱颜非旧。乱山残水外。东望吾乡，丝鬓风尘十年久。倦旅欲何归，归已无家。空魂断、长堤烟柳。再莫向尊前话飘零，叹话到飘零，泪殷双袖。::||
近现代::丁宁::华鬘双妙影，甚奇笔一朝收。羡紫雾方回，天香旋降，几辈能修。难留。算来好景，又骖鸾、人去冷琼楼。惆怅蘅芜梦渺，碧云西望悠悠。从头。展卷漫寻搜。韵事更谁俦。纵具馔深怀，点酥清致，无此绸缪。偕游得随坡老，便不因仙佛也千秋。多少沧桑旧感，消将潘鬓閒愁。::||
近现代::丁宁::小庭一夜番风，乱红如雨飞还坠。飘茵几许，黏泥几许，助人愁思。香渺枝空，昼长门闭，隽游难继。甚春工费尽，繁华一瞬，浑不解、东皇意。我亦缁尘憔悴，老丛残、未成归计。轻沤梦影，浮云世味，早随流水。争忍言狂，更无从隐，又何心醉。剩殷忧黯黯，斜阳独倚，溅伤时泪。::||
近现代::丁宁::懒向西风溯旧游。淡烟斜日古城秋。偶因佳节一登楼。再不留连霜后叶，最难排遣客中愁。几时散发弄扁舟。::||
近现代::丁宁::烟柯雾叶，多少愁痕结。梦冷家山云乱迭，一片微茫夜色，依约閒庭旧明月。自云别，芳华几消歇。更谁解、贯珠舌。想清寒未诉声先咽。满院西风，倚栏人杳，零落槐花似雪。::||
近现代::丁宁::红藕花深，绿衣歌袅。粉痕融滟冰纨小。莫教鼓吹怨西风，稻花香里君恩报。秦火难焚，清流自保。多言争似无言好。折波遗憾几时消，池塘梦遍青青草。::||
近现代::丁宁::长廊嘉月为谁明。伴文星，照书城。匝地凉波，人在镜中行。恰似坡仙尘外语，清净海，两浮萍。几回搔首盼空庭。露无声，欲三更。剪剪轻风。帘幕峭寒生。如此楼台如此夜，问几辈，有诗成。::||
近现代::丁宁::喜溢明荷，绮屏卅六笙歌啭。缤纷华雨罥轻绡，随步香云展。莫道琼枝良苑，凤鸾俦、鸳鸯应羡。花开并蒂，柳绾同心，一朝欢遍。仙露凝芳，海棠娇靥春霞灿。笑移红烛照红妆，尤胜年时见。户外东风似剪。麝兰熏，芙蓉绣暖。圆菱朝倚，细语商量，翠蛾深浅。::||
清代::李叔同::誓度众生成佛果，为现歌台说法身。孟旃不作吾道绝，中原滚地皆胡尘。::||
清代::李叔同::亭亭菊一支，高标矗晚节。云何色殷红，殉道夜流血。::||
清代::李叔同::人生如梦耳，哀乐到心头。洒剩两行泪，吟成一夕秋。慈云渺天末，明月下南楼。寿世无长物，丹青片羽留。::||
清代::李叔同::文字联交谊，相逢有宿缘。社盟称后学，科第亦同年。抚碣伤禾黍，怡情醉管弦。西湖风月好，不慕赤松仙。::||
近现代::李秀峰::围炉消受岁寒身，谁念袁安彻骨贫。门外忽无黄叶路，客来都是白头人。空池昨夜全填满，老屋今年转换新。照我三冬读书处，明窗净几绝纤尘。::||
近现代::李秀峰::一片荒凉地，遥天四面垂。风高鹰去疾，沙阔马来迟。秋树有余色，晚云无定时。孤帆前路客，泛泛欲何之。::||
近现代::李志宏::帆影参差荡碧波，扁舟散发羡如何。几时载酒携诗访，不问人间争战多。::||
近现代::李寿铨::花到秋来放已迟，菊花偏有傲霜姿。海棠已谢芙蓉老，独向西风晚节持。::||
近现代::李寿铨::天容澹荡雨如丝，正是东篱赏菊时。觅得黄花沾得酒，对花把酒读陶诗。::||
近现代::李寿铨::群芳斗艳炫阳春，菊放疏篱迥出尘。冒雨独标清骨骼，经霜弥见好精神。坚持晚节支残局，不借秋香媚俗人。我比渊明尤爱甚，每邀寿客庆生辰。::||
清代::戴亨::久钦道范甫追随，旋送文旌出凤池。易水沙清霜落后，燕台风急雁来时。暮云遥忆孤村暝，晓露寒思匹马迟。立雪心依归路杳，前途应见别离诗。::||
清代::戴亨::百年超识慕樵渔，牢落长随万卷书。震世声名归艺苑，出尘踪迹寄僧庐。黄沙蔽目燕山道，白草连天塞上居。潦倒逢君应一醉，高楼呼酒雨晴初。::||
清代::戴亨::万水千山信使稀，书传艰苦到边迟。谩言绝粒真难拯，即便多金岂易赍。目断武夷云起处，魂迷沙漠月沈时。两乡怅望乾坤末，泪洒悲风总未知。::||
清代::戴亨::衰草离披白露凉，草根蟋蟀近匡床。支颐恍惚闻残□，欹枕迢遥到故乡。悴貌入庐惊弟妹，高堂挥泪诘行藏。一声梦断南归雁，月照寒窗秋夜长。::||
清代::戴亨::高原原上暮横烟，辽海燕山路几千。霜介树头催落叶，衣寒天畔未装绵。砌蛩凄语深更月，风□寒敲欲曙天。展转寸心摧已折，秋来终夜不成眠。::||
清代::戴亨::挟策艰难献帝阍，冀邀升斗赡朝昏。那堪孤客天涯境，尽是双亲梦里魂。刺眼寒花三次发，惊心白露九秋繁。望乡时倚庭前树，冷雁哀笳满蓟门。::||
清代::戴亨::秋深景物尽萧条，此日登临兴岂豪。风捲黄沙连野阔，鹰抟紫塞振云高。闭门不落儒生帽，怀土愁沾客子袍。独对茱萸频自酌，醉横孤剑读离骚。::||
清代::戴亨::百年怀抱竟何成，仓卒羁魂恨未平。客里一棺凭友葬，边荒八口仗谁生。义当身任无他诿，泪为家贫暗自倾。杯酒酹君君有识，九泉应鉴故人情。::||
清代::戴亨::经年此夕慰相思，徙倚天街漏渐移。欢会明看银汉接，深情偏渡鹊桥迟。应知顷刻相逢处，便是离魂欲断时。旧恨新愁和夜永，人间且谩说佳期。::||
清代::戴亨::放眼乾坤一笑看，钦君高致隐烟峦。功名亲老予难已，出处身轻尔自宽。水浸碧天孤月皎，山悬飞瀑落云寒。狂吟散发无拘束，不信人间行路难。::||
近现代::何满子::六合已横扫，何须地下军。干戈区宇息，图匕梦魂惊。嗣子鹿迷马，遗尸臭杂腥。徒凭黔首力，奇迹世无伦。::||
近现代::何满子::全椒毕竟佳山水，毓秀钟灵产隽英。叔夜孤高违薄俗，元章富贵视浮云。且移匡世济时志，化作惊天动地文。赤县沉沉方醉梦，宵雷郁勃破无声。::||
近现代::何满子::鲍鱼臭乱祖龙尸，巧设机关鞫李斯。驯至君王迷鹿马，遑论黔首竭膏脂。防微杜渐真难事，吹齑惩羹莫笑痴。勘破因缘识响应，不忘前事即先知。::||
近现代::何满子::寒夜踟蹰揭短帏，小楼风雨入重围。偶尝药味辨甘苦，顿觉生涯尽诫机。千载羡韩非竞马，十所早伯玉知非。腊梅弄影情无限，知是阳春次第归。::||
近现代::何满子::玉垒浮云变古今，少陵佳句动乾坤。歌吟寂寞骚坛冷，敢乞风雷慰世人。::||
近现代::何满子::生涯背道不离经，水复山重花未明。行到荒崖疑有路，朔风扫地已凝冰。::||
近现代::何满子::梓潼大帝号文昌，应庇斯文免祸殃。底事古今文字狱，文人罹难一场场。::||
近现代::何满子::一水盈盈涵古今，蜀宫琴女若含情。空山不语湘裙冷，脉脉无声胜有声。::||
近现代::何满子::料峭春寒百卉稀，江南江北盼生机。羡君珍护繁花圃，不怨为人作嫁衣。::||
近现代::何满子::卷帘媪后鼓金盆，风雨如磐欲断魂。夕照天街无限好，剧怜弹指近黄昏。::||
近现代::陈永正::芰荷凋后芙蓉老，昏江几重烟水。细桨分蓝，遥峰颤碧，零乱别来心事。凉风又起。怅秋色分明，远人憔悴。负汝韶年，信中新照想佳丽。清宵曾记素约，荔湾流月处，露华幽缀。鬓影飘春，葵阴占晚，共惜销魂此际。都成梦寐。忍问讯佳期，月圆归未。又过中秋，更堪书片纸。::||
近现代::陈永正::思子起中夜，江国月荒荒。楚兰歌罢谁和，飒飒撼方床。正味芳园茗话，忽变乱岗松吼，小别亦神伤。何事感天色，种菜傍南塘。出门顾，风未歇，独彷徨。纵教黄落无恨，佳约误搴芳。信道有情难免，此意故人应会，明日满林霜。归卧不成梦，布被入新凉。::||
近现代::陈永正::水意迟秋，山妆净晚，转绿回黄何处。待讯高鸿，忽化断霞飞去。记湖上、候月敷衾，试携手、暖香初许。但相看、树密留春，笑音犹恐隔花度。微霜又白江际，漫迹流红十里，来寻官渡。小楫波生，还似那回私觑。想明朝、依旧盈盈，未应负、别来幽素。到归时，独自巡檐，凉宵如过雨。::||
近现代::陈永正::霜月上芦花，竹影凉如雨。犹起閒阶鹊未惊，怅立迷离语。梦里好年华，寂寞谁同度。不忍衾寒复梦君，复恐天将曙。::||
近现代::陈永正::滔滔大江浪涌，荡斜阳半坠。夕晖映、红入霜枫，古陌榛杞深蔽。更黄叶、萧萧秋冷，荣枯眼底知何世。幻明霞、蜃影楼台，画图奇丽。忽想当年，上帝色怒，搅烟尘万里。朔风卷、林木为摧，唳鸢惊堕空际。仰苍穹、凭谁补裂，九州正、群飞海水。惧方舟、柁折樯倾，岸遥难系。平沈广陆，浩荡灵修，报怨恩睚眦。怎忘得、严城宵警，七月流火，磨剑临门，居人相视。危墙弹洞，飙轮血溅，长街乱踏平民骨，是男儿、焉得不憔悴。千春兰圃，从教一炬灰残，掩抑漫洒铅泪。神归瞬息，雨歇云开，已玉京净洗。閒坐对、荒园寥寂，越岭低迷，路阻多艰，未埋英气。佳人别后，只愁春事，盛年难再花有恨，甚连宵、犹梦烽烟地。栖栖长滞珠涯，无限关山，几时信美。::||
近现代::陈永正::屈子牢忧聊抑志，何须痛饮高歌。弥天心事少年多。千春都寂寞，一叶落山河。信有清狂如昨日，醉来飞梦滹沱。雪霜唯见老松柯。苍虬犹待舞，长剑几时磨。::||
近现代::陈永正::团荷曳渚。一枕凉销暑。浅醉浓愁风送取。梦里流莺好语。是他春到天涯，天涯人似桃花。未必桃花似旧，天涯不易还家。::||
近现代::陈永正::依旧寒如此。讯湖山、迓春何处，撷芳曾几。纵有佳游前宵约，可奈柳娇花稚。怕蝶使、误传幽意。有限欢娱无限恨，到将离、解语原非易。心初乱，两相视。烟波一舸苍茫里。料依舷、淡黄新月，也盈盈坠。剩遣霞飞鸾慵舞，清镜恁教愁悴。想后夜、寐歌谁是。更恐啼乌惊绕树，最无端、唤觉悽惶起。思未了，别来事。::||
近现代::陈永正::谁谓九嶷远，吾与美人期。萧晨江上微雨，一苇欲杭之。忽念旧都天北，回首敝庐安在，独跂复迟迟。大水淼无际，怅极自崖归。千古意，难自得，起长唏。他山未必春好，纵往亦奚为。唯是韶光易晏，忍忘风流佳约，穷谷老芳菲。坐忆梦中地，空见白鹇飞。::||
近现代::陈永正::东门十里繁华路。特地东风吹雪絮。未应随分逐轻尘，飘到乱红无可语。相逢谁是伤心侣。鹈鴂未鸣芳自苦。黛蛾犹为写遥山，陌上行人空返顾。::||
清代::江岸::年来音信全非。倚金扉。宝鼎沉香烟细、袅孤帏。斜竹影。寒梅冷。画楼西。一片清光隐隐、月儿低。::||
清代::江国霖::虎啸龙呿太不平，颠风竟夕撼春城。飘摇客子孤舟梦，激荡荒江万马声。鸿雁不来愁北望，鹍鹏欲化想南征。明朝十八滩头路，准拟看山趁晓晴。::||
清代::江国霖::万壑千峰里，潆洄一水明。柳荒犹送客，山好不离城。土瘠民风厚，年丰物价平。小楼剧清绝，终夜枕溪声。::||
清代::江宏文::单衣短褐话当初，潦倒空悲岁月虚。击鼓谁云丞相怒，扫门自与舍人疏。陆沉渐觉风波老，生死还依骨肉居。三十三年多梦梦，此生犹在黑甜馀。::||
清代::江宏文::九重宫阙隔云霓，昔梦曾依浴殿西。青琐几人犹索米，玄都千树莫留题。孤鸿出塞惊衰草，旅燕寻巢识旧栖。遥忆东山桥下路，秋风起处暮烟迷。::||
清代::江声::茫茫如梦复如尘，时逐游丝送暮春。连臂踏歌招不得，就中愁杀倚楼人。::||
清代::江声::日暖风恬春正酣，闲听归燕语喃喃。形同陌上三眠柳，心似筐中八茧蚕。洛下有书凭犬附，庆头无《易》任鸡谈。抛荒残卷尘凝榻，裘褐萧然拥一龛。::||
清代::江百禄::一塔颓然倚碧岑，欲晴欲雨酿春阴。极天山影多平远，绕郭溪流半浅深。唤卖蔗梢红压担，待携竹杖绿成阴。朅来拟访琴台迹，芳草王孙思不禁。::||
清代::江汝式::同泰金钱赎帝子，江南好佛生欢喜。云光说法天雨花，缤纷四面飞红紫。吁嗟雨花不雨粟，空使台城鬼夜哭。登台不见讲经人，西风吹澹秋山绿。::||
清代::江汝式::裁取吴绫被，褚绵复褚丝。厚薄郎不言，冷暖侬自知。::||
近现代::邓桐芬::东风寒乍暖。正长街终日，飞絮零乱。柔条自轻款。笑生涯偏负，好春过半，乡心渐远。渺新阴、迷蒙望眼。任残鹃、啼彻清明，不管湿红千片。还见，灯飘珠箔，雨隔红楼，燕迷深院。银屏梦短。谁念我，病怀倦。怕年芳随水，明朝窥镜，两鬓吴霜又满。抚空尊，寂寞杯盘，故家味浅。::||
近现代::邓桐芬::节物惊心，是谁偏促年光换。一枝梅蕊纵嫣然，争比当时见。草草籸盘未免，倚清尊、屠酥自款。听残更点，燕采慵簪，东风寒浅。落魄江湖，十年旧梦逡巡遍。玉楼歌酒梅清狂，欢事增凄断。掩户闲眠渐惯，数平生、沧桑满眼。兽炉香袅，柏绿椒红，邻鸡初啭。::||
近现代::邓桐芬::当楼霜月浅，正寥天鸿哀，漏迟魂倦。绣幕徘徊，悄夜钟邻笛，何堪清怨。往事盈盈，空梦绕、梅花深院。风雨凭阑，添酒回灯，玉箫声转。春与朱颜轻变，怅旧馆门荒，红销香断。久病相如，愧几番辜负、故人心眼。弱羽投林，争忍话、东风寒暖。漫惜尘襟丝鬓，天涯泪浣。::||
近现代::邓桐芬::画图曾费吟惾，锦堂旧是分题处。尘缣淡墨，廿年零落，黯然非故。梦里韶华，兴亡满眼，燕梁谁主？痛冰霜摧折，斯人憔悴，终撒手，随尘去。还记深灯院宇，倚清宵、客窗风雨。一湾野水，迷茫烟艇，夕阳无语。烽火危城，仓皇违难，感时同赋。恁而今又洒，数行铅泪，写吞声句。::||
近现代::邓桐芬::任湘帘、闲卷傲西风，吟怀淡于秋。念时年凝伫，阑边槛外，曾惹回眸。佳约芳时俊侣，旖旎插盈头。多少清狂意，梦落南州。信是秋来独秀，问素娥耐冷，此日为俦？算繁霜阅尽，生意几曾休。袅寒香、枝头晚节，有疏疏、瘦影自风流。东篱畔，趁壶觞好，且遣闲愁。::||
近现代::邓桐芬::片云轻，凉露薄，暝色入檐底。萧瑟西风，尽日惹秋意。今宵冷眼团圆，低回不尽，倩谁共、婵娟千里？夜如水，又虚佳节芳尊，素娥笑憔悴。蓦忆欢期，易泻枕函泪。经年旧谱慵拈，清狂未理。镇长向、画楼凝倚。::||
近现代::邓桐芬::薄鬓霜侵，心期轻误，旧梦沉吟。浊酒重沾，昔狂漫理，几度惊心。年来愁病相寻，更累日、萧疏满襟。斗室生涯，残丛活计，忍说而今。::||
近现代::邓桐芬::九十春光堪小住，燕子窥帘，故作销魂语。乍暖还寒天欲雨，嘱他早早归巢去。错杂花枝红间紫，红紫纷披，无意回眸顾。杨柳楼台闲院宇，倚窗目断云深处。::||
近现代::邓桐芬::毛衣寒怯秋风，意惺忪。几度钟声催梦到帘栊。罗帐揭，茶香烈，起从容。蓦地一轮红日出墙东。::||
近现代::邓桐芬::旧约推移冬复夏，年年空盼归期。水边沙际久迟疑。小窗残烛，曾赋感秋诗。少日追怀无限事，溪桥杨柳依依。故园春晚落花时。乌篷小艇，听雨凤城西。::||
近现代::章士钊::蜀笋河鲂次第来。长安冬事在深杯。思量麦陇空根蒂，无雪噤寒剧可哀。闲过去，懒安排。耻于木雁妄论才。军符火急谁当问，字债山高却怕催。::||
近现代::章士钊::西游偶卜千年调。恼乱旁人殊未料。为开风气却非才，只会文章还有道。长安天远黏衰草。人赖词心形不槁。三刘俱有稼轩风，谁似改之情义早。::||
近现代::章士钊::莫问清门几许清。风流文采自平生。元戎旧有轮台恨，犹遣诸孙号老兵。成败事，古今情。酒酣闲话故彭城。千条呜咽东流水，只许肥淮作楚声。::||
近现代::章士钊::少与梅江共一尘。老来同作乱离身。东吴文学萧疏甚，买醉长安不计春。伤往事，怕重论。眼中岸帻拂棋人。长公白首初数见，四海当时狎颖滨。::||
近现代::章士钊::百丈浮屠十丈尘。永宁门外立黄昏。中唐故实归公主，荐福无功鬼不神。鸦织树，树筛云。千年惟见土花新。缭垣未改周遭势，不贮城南半点春。::||
近现代::章士钊::青冢黄昏，白云千载。江山不落文章外。未缘孟子鹿门篇，庞公栖隐应何在。断碣苔封，才名沙汰。履綦晦昧谁当怪。吾曹合是欠诗人，茶坡寂寞求收债。::||
近现代::章士钊::窥江胡马难重数。那有桁头堪御侮。只贪江上泛渔舟，南宋山河成赘附。收京二字何曾腐。西北天生还地负。剩从高处见神州，应遣衣冠都北渡。::||
近现代::章士钊::芒砀曾疑王气新。当年城北美无伦。大风词老惊堪继，叔夜琴空倏不闻。人尽换，事都陈。谣吟聊与送萧辰。骑台荒废黄楼圮，寥阔谁云大雅存。::||
近现代::章士钊::四海论交各不同。况君斟酌古人风。平生不解要汤术，却枉阿衡作卧龙。从鼓箧，到成功。踌躇四十七年中。似君行乐仍年少，看取樽前六一翁。::||
近现代::章士钊::奔軿冲过鸦行路。鸦飞起、却冲车去。唐宫消息让渠知，犹带得、斜阳如故。沉沉尽宿城边树。闻道有、金丸偷注。谁防他日避胡来，啄屋底、达官何处。::||
清代::万锦雯::瑟瑟凉风动客衣。入山何处采芳菲。崖前湿树沾云腻，石上鸣泉带雨飞。行役困，酒家稀。冲泥又过竹桥西。安闲谁似持竿叟，短笠轻蓑坐钓矶。::||
清代::万锦雯::鹃血层层染瓣，猩红点点凝芽。窥香蛱蝶错疑花。绕遍曲阑欲下。晓起最怜著露，晚来尤爱笼霞。挽将春色到山家。不怕西风吹谢。::||
清代::万锦雯::却月添新黛，飞霞贴晓妆。闲随姊妹踏春阳。笑问如何水鸟、号鸳鸯。宿处常交颈，飞时每并行。好逑愿得比情长。归去忙描样子、绣成双。::||
清代::万锦雯::晨光欲曙。画角楼头初住。露华浓。草重犹粘绿，花低半压红。鸣鸡催落月，宿鸟咽残风。怕见分携处，各西东。::||
清代::万锦雯::新来燕子呢喃。睡难酣。又被邻姑催起，着春衫。娇欲颤。行还倦。笑相搀。同上小楼，闲倚、望归帆。::||
清代::万锦雯::忍泪送君时，江上青山斜矗。别酒一杯还暖，恨风帆催促。无情画舸疾于飞，一水渐拖绿。欲上小楼凝望，又垂杨遮目。::||
清代::万斯选::清溪钱先生，年少登仕籍。上陈八事疏，嘉谟尽硕画。毁撤魏监祠，书院开讲席。从游南皋子，正学重名节。历官之所至，义声夺人魄。衡文斋鲁邦，多士手加额。至今朝宇间，彩凤奋逸翮。虽然遭疑谤，微云掩曦赫。至诚能动人，贤者腕为扼。风驰云影过，天清日复白。义熙有全人，奄然归窀穸。人亡四十年，流芳动九陌。遗文金玉伦，含辉光四射。抚卷诵琳琅，声色雅可摘。其人邈千古，其心通一脉。我生在后时，丰采未亲炙。苍茫潦水尽，坐见寒潭碧。::||
清代::万斯备::可念招提客，眉攒欲遽回。一尊连雨至，双屐破云来。游策镫前计，新诗醉后裁。海棠殊解事，早放数枝开。::||
清代::万斯备::夜雨青枫路，秋风白豆家。醉眠三户酒，吟谢一篱花。山客云为服，溪渔宅是沙。人生贫亦适，所惜鬓空华。::||
清代::万斯年::与子精神洽，时形梦寐间。赏音若流水，回首独青山。云卧随时过，鹏飞计日还。钟期幸谋面，高辙许同攀。::||
近现代::魏新河::此时犹忆分梨，愰然十八年过矣。我方作客，汝今何事，只身来此。湖海人生，频于送别，惯如戏耳。笑多情故我，无多泪点，短亭上，挥如水。回首故山何在，霎时间，便成千里。堂前老母，归来代说，百般如意。辛苦平生，些些欢笑，暮年馀几。莫斜阳时候，牛羊穷巷，把柴门倚。::||
近现代::魏新河::过眼馀谁子，数当年，中原人物，备和操耳。后世视今今视昔，不过兴亡二字。枉叹息，繁华而已。脚下群山山下海，算一身都在沧桑里。杯覆了，一泓水。凭高千古伤心地，也非关、星河灿烂，洪波涌起。我已多情谁似我，不惜千金买醉。已惯得、歌前挥泪。未了尘缘今又去，对小乔话别心如碎。风乱吼，海涛沸。::||
近现代::魏新河::淮左一声雁，有客过江来。十年浮绪消尽，长啸放吾怀。上有苍苍天色，下有滔滔水势。相对亦雄哉。脚底六朝梦，纷向眼边开。百年志，千古事，一低徊。仰天太息，旧曾怀古有馀哀。且把悲秋双泪，弹与江流东去，一笑尽尘埃。鞭指临安道，携笛走秦淮。::||
近现代::魏新河::旧家国，顿时抛却，茫茫谁念生死。两三声叫凄凉甚，能把断魂招起。千万里，也则为，主人家室谋生计。朋曹剩几。对著个空笼，灯儿惨澹，勾起许多事。吾和汝，同是天涯客子。江湖风雨中耳。可怜一对双飞伴，死在异乡他地。君已矣，我还在，沉浮世事追名利。悲欢似此。待诉与苍天，苍天不语，我自泪如洗。::||
近现代::魏新河::五陵佳气，赢得霸图成。三百里，苍龙出，下华清，走咸京。其势障秦岭，阻泾渭，骄河外，限关内，镇京畿，割昏暝。对峙荒丘，金粉今安在，一例无凭。但兴亡满目，落日暮云平，一片蝉鸣，野烟横。有铜仙泪，铜驼棘，新亭景，使人惊。笑一炬，成焦土，乱鸦声，替箫笙。满地昆明墨，馆娃黑，暗销凝。黄昏候，吹寒角，入空城。荠麦离离，秋草斜阳里，野火荧荧。剩依依垂柳，官路自青青，犹护秦陵。::||
近现代::魏新河::二水裂阿房，力控骊山势未降。三百龙鳞无一片，垂杨，不用秋风已断肠。思绪正茫茫，麦野青青下夕阳。回首凤城都不见，凄凉，落叶深埋一尺黄。::||
近现代::魏新河::都太晚，风雨忍相催。问影问声寻片玉，隔云隔水惜残梅。谁说一生陪。::||
近现代::魏新河::一把柳丝儿，经过谁人折。一叶画船儿，载过谁家月。今夕此荷风，曾拂罗裙不。今夕此清波，曾照惊鸿没。::||
近现代::魏新河::零踪片影，点点拼成整。挂向心头充画饼。依旧商量不定。只身四海寻行，白云笑我飘零。赢得佳人一诺，从今看贱浮生。::||
近现代::魏新河::去住于今两不胜，劳人心上病初成。定知无用又叮咛。梦枕莫惊千叶雨，愁城早解四围兵。未应相误到三生。::||
清代::陈曾寿::莫郑边隅并老师，郘亭勤校重残遗。咸同诗格微迁变，可是皈依次祖诗。::||
清代::陈曾寿::三宗虚谷主西江，律髓精华每卷藏。珍集为君单管得，故应换骨检神方。::||
清代::陈曾寿::奇节流传画网巾，钓屠乞丐并成仁。而今士气消沉久，谁是江南在野臣。::||
清代::陈曾寿::衣朱曾表霜红志，尚赤谁知顾绛心。一例忠贞相映发，世人且向画图寻。::||
清代::陈曾寿::烈皇殉国最堪怜，故老含辛拜杜鹃。吴越至今遗俗在，年年斋素赛朱天。::||
清代::陈曾寿::欲表堂堂国姓朱，故施丹笔映清癯。累臣亦有蒙尘痛，腼面空惭范大夫。::||
清代::陈曾寿::湫隘一椽陈病树，邻家秋色隔疏篱。料无黄四娘家去，犹费幽人数首诗。::||
清代::陈曾寿::菊前桂后秋光断，惆怅曾吟郑老诗。解与幽人破岑寂，海藏可惜不曾知。::||
清代::陈曾寿::临风滟滟紫霞杯，难得秋深日日开。迟暮相看两不厌，也如风雨故人来。::||
清代::陈曾寿::睡起朦胧晓色偏，镜中花映已嫣然。未明秉烛凝妆坐，旧梦消沉五十年。::||
近现代::崔荣江::寂寥雄隘夕阳熏，鼓角千年息不闻。但看唐旌风猎处，衔芦归雁过高云。::||
近现代::崔荣江::胡沙岂瘗北山雄，雉堞疑藏汉劲弓。百里黄龙今暂蛰，亦蟠首尾锁西东。::||
近现代::崔荣江::远樵归矣别云深，高瀑流弦响似琴。砥砺生涯松作骨，犹存一点爱兰心。::||
近现代::崔荣江::斧斤斫木寄生涯，安以薪柴斗米赊。许濯山尘掬一瀑，为伊顺采小兰花。::||
近现代::崔荣江::半世行藏两袖尘，随云舒卷不由人。逐流幸未教心死，留待来生说认真。::||
近现代::崔荣江::青衫无蔽世间尘，一径横柯总羁人。便斫多年归董道，回眸恍惚失天真。::||
近现代::崔荣江::欲理愁丝绪更多，谁赊一计转平和。无人枕入荻花梦，寒柝声中将夜磨。::||
近现代::崔荣江::今年秋里伫离尘，不怕泠风怕别人。剩是空闺看烛泪，独孤更觉夜寒真。::||
近现代::崔荣江::帘卷泠风落玉尘，中宵孤烛滴愁人。欲残红蜡灯花小，往事憧憧看不真。::||
近现代::崔荣江::寺临绝顶有嶒崚，霜月更寒教夜凝。钟鼓僧眠归阒寂，佛前不灭是莲灯。::||
清代::弘历::七日为人七日春，宜春綵胜总宜人。鳞塍积润欣三白，脆甲浮香号五辛。::||
清代::弘历::今朝大地是春音，资始乾元默体寻。故事岂徒宽大诏，孚衷常奉发生心。::||
清代::弘历::絪缊骀荡暗相催，玉点山川雪点梅。东陆乍看初律转，南郊却带好春来。::||
清代::弘历::赚得兰亭萧翼能，无过玉匣伴昭陵。剩留快雪公天下，一脉而今见古朋。::||
清代::弘历::锦囊乐毅久成烟，老子西升只廓填。独有山阴双逸士，尚携海水历桑田。::||
清代::弘历::阿大中郎未足多，东山丝竹久消磨。何如内史风流笔，占尽千秋听讲鹅。::||
清代::弘历::数来二十八骊珠，翥凤翩鸾有是乎。笑我冻蝇参未破，从今拟欲废操觚。::||
清代::弘历::丁甲呵持信有之，墨池终古法书垂。试思走笔明窗际，正是吟成柳絮时。::||
清代::弘历::月想丰姿霞想烘，重帘不畏妒花风。韩湘纵是饶仙术，枝上应无两度红。::||
清代::弘历::堂堂镂瓣叶娑娑，好处惟应唤奈何。尔许春光回照处，文筵重得晤东坡。::||
明代::宋琬::何年攘臂此山头，风俗传闻两督邮。蜀国至今悲杜宇，楚人终是恋鸿沟。沧桑屡换身安属，朝市频更怒未休。怪事荒唐君莫笑，古来党祸本清流。::||
明代::宋琬::步屟临皋芳草生，断崖千尺夕阳横。赋成《赤壁》人如梦，江到黄州夜有声。雪后归鸿频代谢，渚边孤鹤自哀鸣。烟波极目凭阑客，载酒还应酹月明。::||
明代::宋琬::冰雪河梁送汝归，至今乌鹊尚惊飞。未辞羽翮悬弓𥐊，何事风波及钓矶。梁狱有书愁按剑，秦庭几客赋《无衣》。悬知执手还如梦，颜鬓年年半已非。::||
明代::宋琬::侧身东望独含愁，尺素俄传解我忧。党祸得无惊范母，故人来必是王修。欲投豺虎呼苍昊，肯使钱刀感白头。侠骨未妨频煅炼，若卢扉里醉乡游。::||
明代::宋琬::昭丘南望郁苍苍，有客鸣榔过武昌。楚国菁茅初入洛，汉臣词赋旧怀湘。月明挂席闻鸿雁，秋老登楼见凤凰。若到江南逢小谢，寄言幽梦满池塘。::||
明代::宋琬::柳色依依边马鸣，故人万里赋西征。汉江旧绕褒斜谷，蜀道新悬骠骑营。碛里梅花春不度，楼中羌笛夜偏清。相看怀抱萧条尽，陇水秦云雁几声。::||
明代::宋琬::白项乌啼接曙晖，条风依约满圜扉。非关潘岳为郎拙，自是虞翻与世违。沧海尚悬逋客泪，清霜宁为贱臣飞。故园鸥鹭应相诮，辜负三春薜荔衣。::||
明代::宋琬::漠漠阴风吹草莱，故人悲喜更衔杯。竞传河朔陈琳檄，谁念江南庾信哀。避地何如金马署，伤心莫问柏梁台。蛾眉自昔逢谣诼，嗟尔登高作赋才。::||
明代::宋琬::才从双屐探梅萼，忽送孤帆折柳条。唳鹤滩头春欲尽，鹔鹴坡上梦方遥。生徒南郡悲长笛，词客西京有洞箫。我亦因君动归思，那能长住伯通桥。::||
明代::宋琬::宿草萋萋几度春，招魂不返大江滨。安知嗣祖非为福，况有要离可作邻。良友心期为楚些，孤儿风貌是吴人。西风似剪吹残烛，三复遗文泪满巾。::||
魏晋::高燮::我后坡公九日生。少公八百四三龄。望公万一可曾能。气候当年占儋耳，风云此日起悲声。更教望古不胜情。::||
魏晋::高燮::一饮无名偕寿苏。须眉宛在尚能呼。神传古铁自如如。诗好每参仙佛旨，居闲常羡素蛮扶。奚童旁立笑承趋。::||
魏晋::高燮::历劫重来梦里天。名是苏仙。姓是飞仙。凄迷鸾影写华笺。愁亦无边。恨亦无边。廿七年中几变迁。风也堪怜。月也堪怜。当时游迹渺如烟。山更凄然。人更凄然。::||
魏晋::高燮::楼。家住南河河上头。河头月，都向望中收。::||
魏晋::高燮::清。一树松风静有声。高楼夜，人与月同明。::||
魏晋::高燮::孙登长啸，据绿杨荫里，闲参消息。谁令烽烟来遍地，胡马驰驱南北。兵盗豺狼，人民蝼蚁，有土皆焦黑。最惊心处，绛云灰烬纹织。故里卅万缥缃，同罹豪杰，我亦何堪忆。握手沧桑余涕泪，难免猖狂如逼。痛抚残编，聊搜长物，零落都无色。相逢一笑，当时空悔贪得。::||
魏晋::高燮::何处惊鸿一桁生。似防罗袜惹微尘。漫评肥瘦驻秾春。临去秋波看欲语，攘来皓腕钏鸣轻。个侬底是我侬人。::||
魏晋::高燮::一袅腰支似怯生。闲庭草地不沾尘。玉衡系住几多春。仿佛秋千场上见，平分莺燕掌中轻。这般时候那般人。::||
魏晋::高燮::青庐何处。西子河边住。深浅眉痕知几许。要向湖中鸳侣。春风双桨湖波。明明尔我相呼。一对玉人同照，商量赠个明湖。::||
魏晋::高燮::策杖上高峰。浩荡吾胸。万方秋气四山同。纵览无分南北，海阔天空。路转遇长松。兀立当风。奇枝岁久欲成龙。巨臂横伸吁可怕，盘马弯弓。::||
清代::严光禄::夹岸重城壮，中流一柱尊。夕阳翻倒影，飞翠落遥樽。钟磬沈烟际，鼋鼍上塔根。长公旧游地，玉带忆山门。::||
清代::严光禄::树影瓜洲渡，风光扬子津。长空孤鸟外，片席大江滨。雾拥山藏寺，天低月近人。中流谁鼓枻，归去有渔䑳。::||
清代::严光禄::故里不相识，行行杂径多。远从田父问，危上木桥过。一姓自成市，数家斜傍河。村深风俗古，举族见雍和。::||
清代::严玉森::文襄文诚去已远，嵩云衡云来作花。疏篱密护断人迹，铁骨横空群鸟嗟。当年觞咏倏泡影，天山剑戟今桑麻。此花阅世将二纪，冷极无言听晚鸦。衡山雪薄梅亦少，泉根几树微烟遮。炎荒孤赏抱冰雪，乾坤一气春萌芽。可园人散尔清寂，空廓不断新云霞。夜深脉脉来鹤语，门外时时喧马挝。湘上何人吟水涯，黄河西北无悲笳。绕花千转伤心极，白发青门长种瓜。::||
清代::严玉森::入山复十里，积翠交万重。曾经太华险，履此能从容。霞外鹄影微，霁初雪意慵。薄薄田舍酒，疏疏远寺钟。泉汲思中泠，樵衲来上封。乡梦莼一丝，春锦花千峰。万类共悲喜，孤筠观淡浓。兹游任醒醉，箕颍怀前踪。::||
清代::严玉森::忽急友难游瑾门，琵琶不以迁高官。死余大小鼓三百，绝世风流天地存。今日游公乡，昔日登公山。扬州艳说修撰好，要知公之气谊山河尊。华山不为高，黄河不为深，公乎奇节超昆仑。文章丝竹偶然耳，后生小子之论何纷纷。丈夫不作王右丞，清流第一申屠蟠。三秦豪杰谁景略，但见泾渭水合流浑浑。潼关望中条，司空诗境愁云屯。坐客谈武功，太白之雪绵秋春。清泉白石忘寒温，商雒深山多隐沦。蟪蛄朝菌匆匆甚，怪柏寒松爱避人。::||
清代::严永华::隐逸虽云有福，神仙自出无心。请看入洞刘阮，绝胜辞家向禽。::||
清代::严永华::康成婢子识字，逸少保母能书。渺兹青衣尚尔，可以吾侪不如。::||
清代::严永华::夏姬十年转少，戴洋五日重苏。服媚不求荀草，长生要诣蓬壶。::||
清代::严永华::桂森山水窟，名甲寰宇中。天教廓诗境，宦迹留泥鸿。未遑事幽讨，尘俗空填胸。携雏欲先去，归棹寻吴淞。仆马已在御，歌骊行匆匆。阳侯若有知，恍惚梦里逢。为言名胜地，自古无异同。胡为滞溪游，长歌诗兴浓。兹境不一顾，毋乃情不钟。因之小作虐，澎湃横流冲。颠风已断渡，媮閒访灵踪。山城无百里，詄荡多奇峰。层峦叠锦彩，佳气郁葱茏。飞阁出岭表，清赏溯元公。古堞隐崇雉，深涧饮长虹。坐久心颜开，瑟瑟来清风。雨馀空翠滴，洞古白云封。豁然忽开朗，异境探不穷。老佛坐岩际，天半闻清钟。青山寿太古，底事首尽童。俯仰忽有悟，山性与人通。此邦人质直，山亦无修容。参差如束笋，夭矫若游龙。山下多沃土，潆洄水一泓。种荷能逭暑，种桑倍农功。民瘠久必乱，民裕国乃丰。愿民登衽席，蚕织毋疏慵。漓江波似镜，倒影青芙蓉。小艇自来去，荡漾双桨红。清景俨图画，拙笔摹难工。凭眺不忍去，夕照辉长空。何当携绿绮，一鼓《风入松》。::||
近现代::溥杰::我爱香山秋色，宵来一夜初霜。万点枫林红胜染，风流桂气半天香。浑似入仙乡。岫影云融层翠，菊芳目夺娇黄。心旷云亭千里处，陌阡无际接苍茫。游目骋怀忙。::||
近现代::溥杰::一望无边春气象，日长信步闲游。湖光出色尽勾留。野卉纷似锦，茅草碧如油。到处青帘拈客眼，莫论村店茅楼。浅斟低唱足风流。大杯新酿，拼个醉方休。::||
近现代::溥杰::夹路鸟啼迎且送。点点岩花红似醒。策筇闲步乐清游，盆苔径。穿幽洞。独自饱尝方外兴。松籁满天泠可听。澄澈古潭鳞弄影。云深兰若寂无声，禅室静。僧入定。香鼎半温斜日暝。::||
近现代::杨鸿章::风雨恶。群英急荡缤纷落。缤纷落。枯枝滴泪，残红泣血。沉沉大地云烟漠。苦寒凛冽严相迫。严相迫。应如松柏，傲迎霜雪。::||
近现代::杨鸿章::泾水长。渭水长。两水交融奔一方。欢声百代扬。彼心伤。此心伤。自此天涯各一方。生离更断肠。::||
近现代::杨鸿章::多情原似窗前月，素影婵娟。素影婵娟。入夜临窗照我眠。无情也似窗前月，天外盘旋。天外盘旋。总不相亲到枕边。::||
近现代::杨鸿章::月淡星残，天间缓过孤飞雁。水迷山漫。隐隐情无限。渺渺长空，一唳一回恋。云烟乱。路遥途暗。声咽柔肠断。::||
近现代::杨鸿章::麦浪金黄一片，挥镰雪刃纷翻。山歌野曲唱丰年。麦垛排排端站。无数丰盈少女，秀容珠汗涟涟。飞车来往似梭穿。如蝶擅姿飘闪。::||
近现代::杨鸿章::离离禾黍，叹河山依旧，英雄何处。败石残碑埋乱草，曾历几番风雨。清涧揭竿，南梁聚义，血沃三秦土。青天美誉，至今仍诵诸口。向晚日照残陵，鸟啼高树，蝉叫声凄楚。又见鼠奔狡兔走，蝙蝠盘旋飞舞。竖子扬眉，老戎俯首，批斗情悽苦。此情此景，君其泉下知否。::||
近现代::杨鸿章::山浪依天尽，万岭与云平。秋高日丽风静，频起牧歌声。当日电光千道，曾见洪涛万里，天柱似将倾。应有擎天手，扶得宇中平。长缨在，龙泉利，意峥嵘。老来神箭重发，走马射枭鸩。忽见四禽落地，回首妖气已靖，万里素秋清。开国当年将，再树万年勋。::||
近现代::万正常::天涯万里一归人，桑梓依然作客身。过去光阴如故友，到来风物是乡亲。别情宁免长相忆，诗学犹馀未了因。莫道达夫徒自苦，行年五十尚精神。::||
近现代::万正常::青青潘鬓渐成霜，人近衰年爱景光。红日正高冬亦暖，黑甜安睡夜方长。客来每喜谈时事，病瘉何妨问扁仓。检点行囊归莫缓，故园花事隔年忙。::||
近现代::万正常::蛾眉旧日此屯兵，万里勤王抱血诚。当轴岂知筹策妙，湛恩偏荷锦袍荣。嘶风马喷馀威在，落月乌号肃气生。三百年来频改建，路人犹指四川营。::||
近现代::万正常::城西一径到池塘，落落疏篱短短墙。曙后棋枰纷列井，雨馀菜甲秀成行。早除非种同田事，时有新鲜赴市场。莫怪昔贤求学圃，个中趣味亦殊长。::||
近现代::万正常::安得山林寄此身，墙东未遽远嚣尘。俗多繁剧难为礼，路到奇穷欲避人。金谷羽觞高宴会，田家鸡黍薄乡邻。云泥势隔庸相比，南北原来有富贫。::||
近现代::万正常::频年时局不胜忧，学制纷更尚未休。听雨今宵醒卧榻，过江明日苦登舟。振兴事故如丝结，荏苒年华似水流。才赴观摩方返校，又闻烽火动神州。::||
近现代::万以增::水天凉处傍楼台，明月当头劝举杯。灯火万家齐旖旎，笙歌几处共徘徊。犹龙浩气张颠草，吐凤奇姿李白才。宾主东南臻款洽，哀丝豪竹一时来。::||
近现代::舒庆春::作图如作字，笔笔走龙蛇。霜苔墨数点，老干鳞皆花。风雪一千载，岁岁无奇葩。春来枝自绿，鸟雀歌朝霞。落笔何朴拙，以见我生涯。那堪为蜂蝶，肆意逐繁华。::||
近现代::舒庆春::小住佳园百病除，西山爽气入蓬庐。风香云暖松荫外，细读人间革命书。::||
近现代::舒庆春::白花笑对紫花开，土暖风轻春雨来。吾辈生涯爱劳动，夫随妇唱菜亲栽。::||
清代::罗运崃::吾老乘风气郁盘，大千灵窍雨漫漫。烟林色送群峰湿，涧濑声添一尺寒。杯外客心沈去鸟，襟边天意有凭栏。乱云作态连层嶂，都付仙人跨白鸾。::||
清代::罗运崃::初识人间第六泉，谁将杯水倚岩穿。涓流不塞微稊穴，一勺长泓万古天。幽谷月明春脉脉，荒苔客立意绵绵。红亭新盎邻佳宅，琴志同忘世外年。::||
清代::罗运崃::夜雨江城有客归，故园梦绕一湖飞。横眠短榻携镫近，漫数疏钟出寺微。独雁唳空悲远道，乱虫狎火笑忘机。卷帷起向南轩坐，断续轻风已满衣。::||
清代::罗运崃::几度宫亭棹往还，窅然江汉思名山。长风狎浪舟逾急，细雨悬镫客自閒。沧海悲欢沈物外，酒杯消息在云间。但愁宿雾犹遮岭，不为羁人一解颜。::||
清代::罗运崃::洞湿寒莓古，祠荒坏壁低。山光凝地重，松影倚天齐。水火腾千载，烟云酝一稊。潺潺溪濑急，吾意与提携。::||
清代::罗运崃::径曲趋厓仄，亭空压石平。回桥悬地脉，飞瀑落天声。野榼有鱼鸟，岩花无雨晴。寥寥招隐意，山海日峥嵘。::||
清代::罗运崃::云气沈庐岳，相携入道林。漱泉知内热，闻磬识浮音。归意风为急，高情谷共深。无言看物外，别酒两悲心。::||
清代::罗运崃::夙昔闻高卧，春江一识君。横杯汉阳树，剪烛武昌云。翔鹤飘音远，空林照影纷。窥天惟有色，独立傍斜曛。::||
清代::罗运崃::孤塔千峰外，幽堂万树前。山光浮月上，钟籁与风旋。室静沈虚响，炉温澹细烟。余怀迷佛谛，宵梦与谁悬。::||
清代::罗辰::复道连幽谷，层檐隐翠微。断霞晴入槛，飞瀑冷侵衣。采药穿云出，寻僧带月归。山居称身隐，高唱得天机。::||
清代::缪烜::从无得意遑知失，绝少欢悰那识忧。荏苒光阴同过客，朝冠袒裼总吾俦。::||
清代::缪烜::卅年前共西冷榻，中一相逢在溧阳。此日展图见三绝，知君犹未善刀藏。::||
清代::缪烜::百树梅花一草堂，人间雅俗本难量。侬家五亩田中宅，墙下团团种女桑。::||
清代::缪烜::胜地由来妙迹垂，何年寺渺仅留基。閒寻夕照荒榛裹，太息横陈耐辱碑。::||
清代::缪烜::昨由灵石谒淮阴，等是酬恩国士心。闻说哺饥当此坡，翳桑日卓影沈沈。::||
清代::缪烜::杨柳垂丝草展茵，羊昙西醉过州堙。低徊许子凄凉句，侬与将军是故人。::||
清代::缪烜::强将浊酒涤烦襟，聚散无端慨盍簪。独立斜阳情一往，满庭飞絮又春深。::||
清代::缪烜::新月西南挂一钩，饮馀当户喜抬头。莫言宝鉴初探匣，已见清光遍九州。::||
清代::缪烜::才见春来春可怜，可怜又展送春笺。含毫别有閒枨触，不惜青春惜少年。::||
清代::缪烜::客里无端又一春，落红庭院草成茵。年来闭户凭春去，春去留连怕损神。::||
明代::释函是::粤秀山前鼓角哀，越王台畔草堆堆。飞龙白日旌旗闪，独骥黄尘斥堠来。王谢入为麾下客，贾商推出济川才。十年巨室诛求尽，闾巷萧条乔木灾。::||
明代::释函是::陆贾清谈收百粤，衣冠旷代见忠良。秩宗首义车先裂，文苑连营阵亦亡。万古江山皆易主，一朝簪绂自从王。何人搆斗纡传檄，阖国身歼筑怨长。::||
明代::释函是::怅望湖山头渐白，送君临别益凄其。金轮夜月虚残照，珠海西风怯早吹。帆指庾关云暗处，人归晋寺雪深时。玉渊再会终无负，一语先传猿鹤知。::||
明代::释函是::去从湓水趋辽左，归背幽燕入岭东。三年云月何曾别，万里溪山自昔同。踏雪但知陵寝在，逢人休道子卿穷。生还已是吾门幸，休向关门怨朔风。::||
明代::释函是::海外灵株自古今，江南江北绝相寻。浓阴难覆胭脂色，锦质谁怜冰雪心。近水似拚形影托，为园聊寄姓名深。畏寒岂是安乡国，白草狼烟情不禁。::||
明代::释函是::在道平观习渐轻，空怜形影笑馀生。肝肠于我终无易，意气逢人暂一更。暇日且教销贝叶，高谈聊亦寄閒情。杜多未必无知己，净护须眉入太清。::||
明代::释函是::三年才得一封书，梦里还山信屡虚。病去随人归瘴海，怀深无计问江鱼。而翁忧道长思汝，尼母怜儿每向予。何事五旬心气尽，秋风凝眼倚山庐。::||
明代::释函是::虎门水殿春灯迥，狮子楼台霜月残。千里江山一路直，百年梅柳几回看。却因多病伤吾耄，每到良宵念汝单。案上毗尼须尽读，法庭秋晚摄僧难。::||
明代::释函是::七贤远别成何事，三老重来信有因。若与交臂新交臂，吾犹昔人非昔人。老榕垂荫酬初地，弱柳沿溪似旧津。再礼慈云深自省，肯教狼藉故园春。::||
明代::释函是::多病已拚匡岳去，因人复向海门归。聚船南贡江桥在，布谷春畴山日违。万里音书添旅思，三旬风雨想征衣。驰驰未可酬风穴，白日红尘泥帝畿。::||
清代::缪公恩::五载香销痛别鸾，墓门草断碧烟寒。不知同在重泉下，可是人间见面难。::||
清代::缪公恩::河上重经感昔时，伤心世事一人知。先生久赴琼楼召，尚有遗民颂口碑。::||
清代::缪公恩::大书深刻著荣名，灭魏吞吴恨未成。沂水萧萧愁不断，我来何处拜先生。::||
清代::缪公恩::万里何缘入梦中，照人颜色旧时同。醒来不是当年事，寒气侵衣起朔风。::||
清代::缪公恩::故人旌节驻黔中，十八年来事不同。今日重行黄叶路，愁人依旧白杨风。::||
清代::缪公恩::绵亘山川一带长，萧条断垒锁残阳。已经作俑开秦祸，空使千秋罪始皇。::||
清代::缪公恩::不愧先贤不愧儒，更将馀技妙操觚。几多蔓草荒烟里，金石遗文尚有无。::||
清代::缪公恩::扑面风沙欲断魂，驱车独出古平原。鲁公祠宇知何处，衰草连天日影昏。::||
清代::缪公恩::雅雨天才本擅场，一肩风月继渔洋。如何不悟焚身祸，有客停车泪满裳。::||
清代::缪公恩::淡烟轻雾锁长河，寒水流澌不起波。晓色离离乡梦醒，风吹残月渡滹沱。::||
清代::林则徐::才锡元圭告禹功，公归遵渚咏飞鸿。休休岂屑争他技，蹇蹇俄惊失匪躬。下马有坟悲董相，只鸡无路奠桥公。伤心知己千行泪，洒向平沙大幕风！::||
清代::林则徐::积素迷天路渺漫，蹒跚败履独禁寒。埋馀马耳尖仍在，洒到乌头白恐难。空望奇军来李愬，有谁穷巷访袁安。松篁挫抑何从问，缟带银杯满眼看。::||
清代::林则徐::一骑才过即闭关，中原回首泪痕潸。弃繻人去谁能识，投笔功成老亦还。夺得胭脂颜色淡，唱残杨柳鬓毛斑。我来别有征途感，不为衰龄盼赐环。::||
清代::林则徐::敦煌旧塞委荒烟，今日阳关古酒泉。不比鸿沟分汉地，全收雁碛入遥天。威宣贰负陈尸后，疆拓匈奴断臂前。西域若非神武定，何时此地罢防边？::||
清代::林则徐::东西尉候往来通，博望星槎笑凿空。塞下传笳歌敕勒，楼头倚剑接崆峒。长城饮马寒宵月，古戍盘雕大漠风。除是卢龙山海险，东南谁比此关雄！::||
清代::林则徐::严关百尺界天西，万里征人驻马蹄。飞阁遥连秦树直，缭垣斜压陇云低。天山巉削摩肩立，瀚海苍茫入望迷。谁道崤函千古险，回看只见一丸泥。::||
清代::林则徐::公比鲰生长十年，鬓须犹喜未皤然。细书想见眸双炯，故纸难抛手一编。僦屋先教烦次道，携儿也许学斜川。中原果得销金革，两叟何妨老戍边。::||
清代::林则徐::与公踪迹靳从骖，绝塞仍期促膝谈。他日韩非惭共传，即今弥勒笑同龛。扬沙翰海行犹滞，啮雪穹庐味早谙。知是旷怀能作达，只愁烽火照江南。::||
清代::林则徐::也觉霜华鬓影侵，知君关陇历岖嵚。纵然鸡肋空馀味，莫使龙泉减壮心。晚嫁不愁倾国老，卑栖聊当入山深。仇香岂是鹰鹯性，奋翼天衢有赏音。::||
清代::林则徐::银汉冰轮挂碧虚，清光共挹广寒居。玉门杨柳听羌笛，金碗葡萄漾曲车。临贺杨凭休累客，惠州昙秀许传书。羁怀却比秋云淡，天外无心任卷舒。::||
近现代::吴梅::黄月蘅皋，如见渚宫装束。幻灵踪仙山楼阁，淩波步袜，短怀无托。今古恨，惟恨美人沦落。万事云烟，难问故家伊洛，早风扫老瞒铜雀。吴笺双璧，十三行作。今夜长，谁鼓素琴秋鹤。::||
近现代::吴梅::秋魂栩栩呼还在，意托离骚外。捲帘凉思入疏襟，淡墨无多凄绝少年心。哀辞一卷留金鹿，仙梦知难续。船庵风雪抱清芬，解赋美人香草有王孙。::||
近现代::吴梅::江城一带，春树万家，极目采兰天远。碧草晴波，载尽画船歌扇。频看，白头人苦恨韶华短。问旧日风花，可惜王侯第宅都换。古柳斜阳馆，但静坐听钟，客尘先浣。六代云山，黍梦匆匆休管。轻暖，正幽栖地僻衣冠懒。又芳节樱桃荐食，对南园浩叹。::||
近现代::吴梅::浓春霏雨，繁花酿蕊天将暮。问青楼探芳讯，开樽又成豪举。回睹，正旧识轻盈，新声宛转泛兰浦。紧携手，江乡乍暖，可容栽合欢树。早许。吴阊往事，建业今宵重遇。况岁岁相思，人人不老，忍教孤负。痴顾，愿红妆白发，蓬窗茅屋镇长住。作半世神仙配偶，上瑶台去。::||
近现代::吴梅::启文疏，对夕景，万里云开金饼。清辉远，看镜里山河，二分端整。广寒高，午漏静，破屋添薪犹冷。还凝望，是片玉中天，照人无影。旧谱霓裳，料此日姮娥笑领。胜游西苑，俊约南楼，老去让公等。孤鹤深宵哽，散发擎杯，风露又警。甚年时袖手欢场，丝竹花竹梦未醒。::||
近现代::吴梅::晓钟收，报锦堂弦管初休。梦里见他，一笛江城横秋。九华帐同携手，认鬓痕霜雪添稠。花长好，人长健，愿君珍重无愁。经岁关河浪游，知燕子楼中，未展眉头。望眼故山，有孤魂羁留。夜深忽现惊鸿影，念旧情沉海垂钩。崔护老，夭桃赋恨，犹滞皇州。::||
近现代::吴梅::弃置怀中扇，沦落堂前燕。月夜吟秋，可奈婵娟天远。败壁蛩声，还小庭行遍，一缄难递深院。思无限，但恨相见晚，莺花片时都换。老客南州，带眼几经长短。陋室当风，嗟万间虚愿，江湖多少孤雁。::||
近现代::吴梅::东风步辇，寒食斜街，内家嘶骑捧香回。灵衣素几，认前史劫馀灰，要细寻松下鹿碑。阴雨寒崖，知王气，歇长淮。建文遗事等齐谐。通天草表，又吾侪，一登台，问此时白燕可来。::||
近现代::吴梅::绿萼红葩晓雾轻，时已清明。满街吹起饧箫醉，正玉人薄饮初醉。故乡烟水阔，开到神京。有约看花出凤城，解语多情。半年听足江南雨，伴春归可待先生。小楼吟望苦，还喜新晴。::||
近现代::吴梅::悬崖结屋蒲团坐，迢迢古怀空际。刻烛题襟，衔觞赌酒，多少少年欢意。河山聚米。听晓角吹寒，尚馀边气。侧弁低哦，此身忘在万峰里。心香尘外细袅，裹头人不寐，遥夜如水。一豆灯红，三茎发白，悟彻画禅滋味。词仙去矣。便泪铸相思，返魂何计。愁过吟廊，乱蛩啼暗苇。::||
清代::叶璧华::露片攒红，风梢亸白，装成七宝珠球。静悄雕阑，美人酣睡琼楼。秋千罢戏靡芜径，一任他、春满皇州。甚枝头幽鸟，能言不诉闲愁。瑶台云路稽应杳，喜灵根丽质，小降神洲。绰约丰姿，漫山桃李难侔，吟香幸有司花史，洒淋漓、玉案芳流。祝东风、长驻好春，月月勾留。::||
清代::叶璧华::横塘十里明如镜。描出亭亭影。闲鸥有约在花丛。莫教露房清冷又秋风。探芳归去寻幽梦。隔浦衣香送。淡烟轻晕夕阳红。依约钗光人影水云中。::||
清代::叶璧华::蕉雨敲窗，荷风展幕，垂帘又是黄昏。枨触年来，又是飘零湖海，吟身琼宫。同集神仙侣，涤尘襟、跌宕琴樽。恁东君千叠，慈云不护灵根。何堪独到寻芳地，怅绿僝红僽，脉脉无言，浅碧苔华，空留步屐香痕。闲鸥有约休重说，怕相思、花也消魂。问能否天上，珊珊依旧文园。::||
清代::叶璧华::宝鼎南沉消永昼。凭栏无那腰肢瘦。脉脉写芳衷。停箫不语中。荷风清不断。绿阴梧桐院。人影杂花光。衣香送夕阳。::||
清代::叶璧华::二分娇怯三分瘦。庭院凉飔透。妆成莫自立桐阴。生怕罗衣晕薄嫩寒侵。捋红擪绿穿春径。丽绝春人影。芳时枨触既消魂。那堪菊花天气又黄昏。::||
清代::叶璧华::迟荷生九日，玉宇宵澄，独占秋清。跌宕琴歌里，且放怀天地，啸傲吟身。茫茫风尘插足，若处是蓬瀛。嗟华发春云，朝来明镜，倏换星星。徘徊胜游地，甚酒海花天，曩昔豪情。有当头皎月，问何今何古，证到前因。待欲骑鲸归去，振袂到瑶京，怕贝阙高寒，重寻老鸦结素盟。::||
清代::叶璧华::海棠开遍樱桃笑。薇院韶光老。人天消息既无闻。为问东风何处吊花魂。好春似在邻家驻。粉蝶纷纷度。多情燕子惜春归。依着帘栊衔花不忍飞。::||
清代::叶璧华::小楼孤倚。任凄风苦雨，恼人如许。黝梨云、深掩重门，看碧甃凝香，零珠满地。玉笛吹残，难再把、花魂唤起。怅天风缥渺，杜宇数声，春意归去。天涯为问骚侣。系金铃十万，曾护春未。叹匆匆、芳事阑珊，待拎取残枝，也同春驻。倦倚鸾篝煮寒灯，宵凉如水。休再问、杏花消息，客窗滋味。::||
清代::叶璧华::逐鹿时己。叹年来、濠梁会绝，前程谁继。省识花天如海日，消受筝言篴趣。可解听、吟秋冷语。载酒樊川声价重，唱旗亭、定有人知己。苍波外，空劳思。芳时正好寻归计。忆鲈乡、青山放鹤，石矶垂饵。我为珠江风月挽，浪掷韶光几许。待要写、鸥程别绪。惆怅笔花憔悴甚，问蓬莱、何是容身地。凌云念，今休矣。::||
清代::叶璧华::一庭花月薄寒天。榻绕茶烟。帘卷炉烟。花曾相识月曾怜。花也无言。月也无言。几时剪烛话缠绵。诗擘云笺。琴拨鹍弦。何堪明镜舞孤鸾。镜自团圆。人不团圆。::||
近现代::添雪斋::望中青青柳，飞絮送残阳。古道替人语，何堪又断肠。向人梦魂渡，是夜风雨旁。心寒袭翠袖，烟冷映白裳。远水著萍迹，余英落沧桑。千山飘不去，万里忆回翔。故园春何在，如丝泪数行。东君莫托付，散花更苍茫。::||
近现代::添雪斋::或曰罪于天，降此夜风冷。或曰惑于人，铺此斑斓境。皇州多崇盛，礼复千年永。平安十二时，霓虹灯色耿。丝带结绮花，群厦琉璃皿。幻彩满长街，一河星星眚。呵蜃覆重城，魅色随歌顷。梦与醒者谁，暗处尚自憬。时待息灯手，剥出黑白影。::||
近现代::添雪斋::嚣风海陆间，迷鸟失寂廓。倾城散茫然，腾蛇翻云虐。长街流火悬，双线东西错。前途或可望，辗转天之脚。黑幕如迭闳，欲锁众魂魄。谁为守门人，俯瞰试一谑。::||
近现代::添雪斋::山色聚空青，风烟翻以出。邈绝惊鹊飞，野径欲漫失。欹石数黑寒，凄深或其质。值此立虚空，竦然化清谧。复与茅茨生，聊聊两相匹。睹物易常心，合者天地一。::||
近现代::添雪斋::青叶愁如水，红莲颜色收。忽记当年梦，不复落西洲。::||
近现代::添雪斋::青叶欲垂梗，红莲红到冷。入秋莲子心，苦涩年年省。::||
近现代::添雪斋::荷塘生死处，花落子尚青。今遇枯荷雨，方知不可听。::||
近现代::添雪斋::粉粉莲花色，入秋凋零半。不及蒲草根，缠满莲塘岸。::||
近现代::添雪斋::落落莲花瓣，青青野塘水。年年水上生，秋至无缘死。::||
近现代::添雪斋::落落莲花瓣，弯弯似小船。能载我心否？随水到君前。::||
近现代::黄浚::微官如护鸡，书隙役高凤。颇疑腾腾春，颠眴掷宾送。道逢曲江人，腰衱照飞鞚。始知天气新，佳日足抟弄。遂追华林宴，喜接小海讽。是时柳初荑，峭冷勒寒霿。临河得嘉客，爨句发嘲哄。永怀定东陵，武帐坐久空。春农化兵甲，铜辇閟秋梦。郊原复何有，起视斗士众。偷閒且放浪，将压睨榱栋。不祥理当祓，勿使侨言中。::||
近现代::黄浚::神州积劫如茧丝，文献拘湮政术涣。皇天畀公一太阿，泱漭万流看截断。三十年间身许国，独立雷霆狎危难。众生但随斗杓转，岂识垂天亘昏旦。十载幸为便坐侍，口不能言但欢叹。即论旧学空千夫，赤手溃围真好汉。心胸已拓古豪杰，更为苍生具朝盥。世人嚄唶阴符佩，忠恕焉知终一贯。微闻出世为大事，鼎鼎百年始及半。径须置酒为君歌，酡取朱颜一笑粲。::||
近现代::黄浚::平生喜浙诗，颇复惋其碎。谓当得名世，大力挈万槩。峨峨海日楼，独起辉一代。渊沦合儒释，九典后车载。往时石遗翁，标举数惇诲。敬为一瓣香，心向惧未逮。何时苞蘖姿，远中匠石睐。深心掖后学，片楮敌十赉。自怜无窅思，兴至事彫缋。上烦菩提行，揽卷牵俗爱。欧苏皆證韩，所證皆三昧。斯言譬香钵，须弥在其内。拜嘉纫兹语，旦夕以为佩。::||
近现代::黄浚::拘尸阇维逾千年，三藏罗汉相矫虔。鸠尸那竭国入海，正法当灭无再延。阿难垂泪告四众，永世释子心悁悁。北齐慧思憬此志，护法自谓藏山便。琬师瓶锡继不坠，追琢秀景留幽燕。我踰防山拊南隩，岭脊遥见青摩天。皠皠洞门列飞楯，稍有松柏芃其巅。洁斋向晚宿西峪，晓蹋荦确辞竹箯。兹山脉导红螺崄，般州岢罗相周旋。洪荒旧传七龙穴，谁其得者南岳禅。想当伐山践弘愿，亿众邪许开必先。上烦雷车漂香树，下乞宫禁糜金钱。创源大业逮贞观，涅槃经始完彫镌。砻磨方石锢以铁，缒凿甘井岩为穿。祖堂五代踵将作，佛力所向无至坚。自唐迄辽盛写补，朝山五塔思金仙。雷音一洞最袤广，千佛绘柱书字妍。其馀诸洞閟白日，时有异客窥椎毡。我来凭眺致三叹，嵎地杰构天能全。众生已在瞋恚窟，孰发龙藏消冤愆。袈裟变白度不远，文字刊落言无诠。眼前涿野绿浩浩，昨岁战骨萦荒烟。::||
近现代::黄浚::迎头云如䃜，风急雨且至。众山髡而绀，西岭特滃翠。心知精蓝近，扬策趣孤辔。山穷得清溪，溪树极阴邃。白杨鸣策策，犯雨径入寺。阶泉澌渐密，庭竹偃有致。相看褦襶客，餍此清静地。谁能学题壁，箧韵写自记。::||
近现代::黄浚::郦经夸石穴，隋志称玉堂。天馀千年幽，使我穷青苍。灵峰吐谽谺，其藏备万方。爇炬逐前导，蛇进十步强。稍得办璀璨，窅窊疑芝房。又疑丁东院，触处皆铿锵。昏井下匍匐，溜壁扪徬徨。雄龙既已驱，仙鼠复已亡。石尽意必水，孰能赍一杭。琐琐记乳状，吾宁摹石仓。::||
近现代::黄浚::东坨翘摘星，西坨迥望海。青青藏岝峉，淩晓作晁彩。登峰复下阪，心怍屦每殆。忽焉入幽径，万绿被葳隗。无穷出清夐，泉语乱珠琲。况闻碎叶声，戛戛踏磊磈。是间近洞府，云水气故在。萧森通地天，阴壑秀千载。已令疲应接，叹息颂真宰。::||
近现代::黄浚::斜河左挂窥荒龛，云陴黮起南山南。露篁无声钟意歇，若有清梵来相参。疏星正在水精域，千载夜气专瞿昙。仰天拊枕不复寐，归去吾亦营茅庵。::||
近现代::黄浚::两崖刺苍天，寂寞下千尺。山云无尽幽，山径抉危碧。何人结茆庵，蚁附见行迹。磴高时入云，云絮软可擘。想当龙公来，万瀑荡云脉。山晴礀亦静，佳绿在娟柏。攀梯孰云倦，寒意满篸帻。独有上方钟，泠然识閒客。::||
近现代::黄浚::大房号奥室，雄深蔽幽都。我行犯阳𦦨，西笑矜良图。连山鄣良乡，剑弩为前驱。笋将五十里，何止痡仆夫。岂知神灵宅，其藏固郁纡。襟喉孤山口，左转徐崎岖。翠岑从天来，远观疑路无。渐穷擘苍苍，松石礐且粗。翼然一茅庵，接引名不虚。稍得辨山脚，真面仍模糊。微径据蜿蜒，众壑皆北趋。回看衔尾舆，若缘九曲珠。一转一绝壁，肃与人间殊。峭碧耸山骨，缛绿敷山肤。千寻竦长戟，两涧刓谲觚。阴阴坠萝春，邈邈馀禽呼。仰睇狭旻色，臆想必日晡。遂忘跻攀缓，但有颜神愉。粼粼欢喜台，挂岭支我趺。上犹岧峣青，下已杳窱逾。用叹兹山阿，颀然甲朔区。当年华严师，扰龙安浮屠。是何无外力，凿此造化炉。吾生厌忧患，回向期团蒲。何时象王峰，盂杖相提扶。::||
清代::吴灏::冬老霜柯叶未凋，飞云云影北风飙。三上罗浮如梦寐，幸留玉女尚妖娆。::||
清代::吴灏::冷閒吟醉已风流，何必美人在上头。炎暑一场风雨恶，无愁无怨一天秋。::||
清代::吴灏::虎溪匆匆未及游，干载栗里已成丘。避世陶潜独爱菊，山南閒于一天秋。::||
清代::吴灏::五老峰前晓烟新，乱松野竹压山云。飘然直上三千尺，绝顶閒行看夕曛。::||
清代::吴灏::日映香炉生秋风，飞泉直下落涧中。泠泠细草岩中碧，偶作楚狂拜李公。::||
清代::吴灏::往事如烟梦亦哀，岂容笔墨为诗裁。万木黄昏灯影里，海天沈醉听涛来。::||
清代::吴灏::尘土半生何妨我，鸳鸯债了学参禅。身閒自笑年半百，凉夜青灯作诗篇。::||
清代::吴灏::容膝斋居市井边，竹新幸得荫清圆。秋中月魄开团扇，窗雨潇潇欹枕眠。::||
清代::吴灏::夙起看山山如雾，凉风蜩唱与客亲。横看成岭侧峰起，休憩山亭寂莫人。::||
清代::吴灏::再到罗浮梅尽开，九龙潭水日皑皑。十年清梦终能到，香冷苍苔瓣作堆。::||
两汉::曹植::端坐苦愁思，揽衣起西游。树木发春华，清池激长流。中有孤鸳鸯，哀鸣求匹俦。我愿执此鸟，惜哉无轻舟。欲归忘故道，顾望但怀愁。悲风鸣我侧，羲和逝不留。重阴润万物，何惧泽不周？谁令君多念，自使怀百忧。::|友情|劝慰|
明代::何景明::近得浔阳江上书，遥思李白更愁予。天边魑魅窥人过，日暮鼋鼍傍客居。鼓柁湘江应未得，买田阳羡定何如？他年淮水能相访，桐柏山中共结庐。::|赠友|友谊|抒情|
唐代::王昌龄::映门淮水绿，留骑主人心。明月随良掾，春潮夜夜深。::|送别|友情|
明代::刘基::涧水弯弯绕郡城，老蝉嘶作车轮声。西风吹客上马去，夕阳满川红叶明。::|秋天|写景|
明代::刘基::鸡鸣风雨潇潇，侧身天地无刘表。啼鹃迸泪，落花飘恨，断魂飞绕。月暗云霄，星沉烟水，角声清袅。问登楼王粲，镜中白发，今宵又添多少。极目乡关何处？渺青山、髻螺低小。几回好梦，随风归去，被渠遮了。宝瑟弦僵，玉笙指冷，冥鸿天杪。但侵阶莎草，满庭绿树，不知昏晓。::|抒情|怀才不遇|
明代::刘基::古戍连山火，新城殷地笳。九州犹虎豹，四海未桑麻。天迥云垂草，江空雪覆沙。野梅烧不尽，时见两三花。::|战争|写景|
明代::刘基::萋萋芳草小楼西，云压雁声低。两行疏柳，一丝残照，万点鸦栖。春山碧树秋重绿，人在武陵溪。无情明月，有情归梦，同到幽闺。::|婉约|秋天|写景|相思|
清代::黄景仁::络纬啼歇疏梧烟，露华一白凉无边。纤云激荡月沉海，列宿乱摇风满天。谁人一声歌子夜，寻声宛转空台榭。声长声短鸡续呜，曙色冷光相激射。::|秋夜|写景|
南北朝::谢朓::秋夜促织鸣，南邻捣衣急。思君隔九重，夜夜空伫立。北窓轻幔垂，西户月光入。何知白露下，坐视阶前湿。谁能长分居，秋尽冬复及。::|秋天|夜晚|抒情|
宋代::陈与义::中庭淡月照三更，白露洗空河汉明。莫遣西风吹叶尽，却愁无处着秋声。::|秋天|夜晚|写景|
清代::柯培元::阴雨竟如此，绳床客不眠。浮沉成大梦，哀乐感中年。拥絮与谁语，挑灯只自怜。夜凉官鼓静，睡鸭枭残烟。::||
清代::柯培元::烂贱鱼虾市，喧阗䑩客船。晴明占海熟，丰稔看樯连。帆影惊涛外，潮声落照边。黄昏灯火盛，水面聚人烟。::||
清代::柯培元::艳说佛桑树，厅前印绿莎。果参般若蜜，花似曼陀罗。下界昙云幻，西天镶色多。朝朝烘日出，映我醉颜酡。::||
清代::柯培元::天外玉芙蓉，晶莹彻几重。可望不可及，无夏亦无冬。海上殷红日，云间描白龙。仙人藐姑射，皎洁好姿容。::||
清代::柯培元::匆匆新岁换，春色到天涯。阶茁姑婆草，庭开姊妹花。四山纷沐雨，落日独明霞。羁客还乡梦，风吹海上槎。::||
清代::柯逢时::城南山势郁崔鬼，工部祠堂亦壮哉。词赋纵横开世界，川原高下护楼台。尘封石篆青麟麟隐，酒泛金尊白雁来。蕃虏正骄群盗剧，当时涕泪满蒿莱。::||
清代::柯逢时::羌村小别无多日，杜曲重来定几时。风雨尊前人老大，关山笛里道倭迟。朝班渐喜长安近，归计惟应襄水知。为谢殷勤杯酒意，少陵原上一题诗。::||
清代::柯辂::逶迤一径入云深，夹道松杉十里阴。天半钟声闻鹿苑，雨馀空翠滴烟林。春泉石畔分新脉，时鸟山中变好音。直欲振衣千仞上，仙灵笑我腐儒襟。::||
清代::柯辂::檀旃远出白云隈，邀友秋游策蹇来。竹径梵音传爽籁，石坛屐齿印苍苔。一帘花雨禅心静，半榻茶烟鹤梦回。瑟瑟疏林红叶下，暮鸦解客漫相催。::||
清代::柯辂::花木萧疏草不除，广文官冷乐何如。家无醅酒贪留客，橐有俸钱常买书。半日吟诗登小阁，几人问字到吾庐。本来面目依然在，且拟携经带月锄。::||
近现代::裴涛::远道迢迢傍鸟飞，深阴肃肃涧声微。三千年里谁经过，留住行云不放归。::||
近现代::裴涛::霜冷天南半壁潮，满山红叶递相招。昔年零落无人见，今与秋风两寂寥。::||
近现代::裴涛::一生冷暖说何益，此日浮沉避亦难。求饵千江终不怨，霜锋未及水波寒。::||
近现代::裴涛::遥看溪山入暮时，曾无一日不相思。云间心事凭君说，燕子归来春已迟。::||
近现代::裴涛::人间四月杏花天，陌上归来缓并肩。此日横波春水嫩，十年流不到君边。::||
近现代::裴涛::满壁晨光淡似烟，如今谁立小窗前。桐花吹尽行人老，开过春风已十年。::||
近现代::裴涛::忧愁一念一丝生，二十年中思未停。梳尽人间烦恼事，渐今双鬓向君青。::||
近现代::裴涛::时至艰难事事哀，情深情薄许人猜。眉间一段新愁色，任是春风吹不开。::||
近现代::裴涛::明月低徊乡路迷，十年流影过清溪。垂杨不忆当时事，依旧春风绿满堤。::||
近现代::裴涛::双雉朝飞栖晚蓬，归来何处落花风。山中久绝行人迹，谁种端阳一丈红。::||
近现代::顾保瑢::蝴蝶双飞花解语。妙笔传来，巧绘同心侣。傍着栏干穿复度。月明应被嫦娥妒。慧福多由天付与。蕴酿温存，两两清如许。不解人间离别绪。非痴非醉添娇妩。::||
近现代::顾保瑢::飞来一幅惊鸿影。渴念都消尽。湖山犹记晚妆迟。仿佛殷勤旅舍夜谈时。不堪自抚尘容貌。愧泛琼瑶报。那番嫩约要重寻。无恙秋风扫径待君临。::||
近现代::顾保瑢::水光照见人如玉，绝代仙姿。绝顶书痴。借影清波慰所思。无端添上人三两，蓦地相期。竟不分离。傍着栏干竞笑嬉。::||
近现代::顾保瑢::双双并坐。更有二郎人一个。荡桨推篙。容与中流傍小桥。相偕游侣。柳郑姚王都自许。大好湖波。摄住图中莫放他。::||
近现代::顾保瑢::闻说西泠系我思。名流咸集各无差。湖山不恨到来迟。香径燕泥飞片片，碧栏蝶粉染丝丝。清明已过落花时。::||
近现代::顾保瑢::情愿此间乐死。说甚我非彼是。结伴笑谈余。语音殊。人影珠穿一串。闲步六条桥畔。临水更登山。几时还。::||
近现代::顾保瑢::孤山一角瘗芳魂。凭吊独伤神。悦己谁容，知音难觅，同是可怜人。凭谁演出凄凉影，颦笑竟成真。似梦情怀，如花颜色，倘或再来身。::||
近现代::顾保瑢::烟波浩渺。十里西湖春色好。浅缘深红。映入楼台倒影中。扁舟一叶。相将笑荡中流楫。日暮风寒。半臂凉生翠袖单。::||
近现代::顾保瑢::天下有情成眷属。愿已平生足。今朝未免似含羞。私与檀郎同拜祝温柔。相传此老钟情特。好合凭神力。痴心儿女古来多。更愿同携共浴爱河波。::||
近现代::顾无咎::明月婵娟风飒飒，梧桐叶坠晚凉天。秋陪夜色凉如水，闲煞一丛白凤仙。::||
清代::周馨桂::寒意几欲雪，推窗月复来。自怜无用木，共笑不燃灰。济世知非分，成名羡有才。且归颜氏巷，三径没蒿莱。::||
清代::周馨桂::绝好窗前月，清光向客来。友添惟对影，心死已成灰。善价看时辈，虚藏愧不才。此身何所用，且即隐蒿莱。::||
清代::周馨桂::马齿行加长，龙门望竟遥。智惭陈曲逆，功让霍嫖姚。有过将年补，开胸藉酒浇。平生忧患甚，湖海气多消。::||
清代::周馨桂::佳日空怀古，翛然且闭关。生涯穿铁砚，残梦付空山。学道心难惬，多文手自删。出门何所往，小立便知还。::||
清代::周馨桂::生作贫家女，应嗟命不辰。清流堪见志，孱骨竟成仁。咏絮才虽浅，耽书性颇真。伤心三载恨，当此眼前春。::||
清代::周馨桂::傍晚一闲步，飘然欲御风。草青沙岸阔，云白海门空。江上独行客，世间无是公。孤怀常浩浩，岂复识途穷。::||
清代::周馨桂::忽漫风尘迫，豺狼满近偏。厉如惊伯有，兴合望周宣。北极光寒月，南江祲接天。可怜逢水火，何处得高眠。::||
清代::周馨桂::月到秋逾洁，青宵永夜清。辉光澄万里，形影静三更。乌鹊飞难定，蚊龙睡亦惊。何当兵气靖，守内得文明。::||
清代::周馨桂::莫浪柴门出，只应古是师。凤原希见贵，龙更是潜宜。民物孤怀切，文章至性为。悠悠千载后，此意有人知。::||
清代::周馨桂::天下薄陋巷，和风亦觉春。绮梅开昨夜，且作咏花人。四海内尘日，千秋冰雪身。凡花俱让尔，与尔志同伸。::||
近现代::杨寿杓::惆怅吾生未有涯，穷途欲驾步兵车。消愁知有愁多少，要问长安卖酒家。::||
近现代::杨寿杓::羽书飞集汉家营，幕府犹谈纸上兵。寄旅情怀关塞怨，宵凉风雨鼓鼙声。::||
近现代::杨寿杓::不惜红绡买艳歌，章台走马意如何。浮萍飘泊杨花舞，分占愁心若个多。::||
近现代::杨寿杓::子美穷愁不废词，长镵遥寄七哀诗。飘零萍迹三千里，秋尽江南梦未知。::||
近现代::杨寿杓::缝衣京洛怅前游，秋老寒生季子裘。又是重阳时节近，满城风雨助人愁。::||
近现代::杨寿杓::一秋苦雨感相如，潦倒愁乡赋索居。行箧诗文休浪播，故人传遍绝交书。::||
近现代::杨寿杓::岁月侵人短鬓增，频年行脚似孤僧。爨桐身世无穷感，莫向天涯问广陵。::||
近现代::杨寿杓::旅况萧然付浊醅，金裘零落病燕台。故园松菊秋无恙，欲赋渊明归去来。::||
近现代::杨寿杓::海山苍莽水仙歌，播入希夷逸睿和。尽有知音解琴意，爨残桐尾已无多。::||
近现代::杨寿杓::春痕红上海棠枝，带雨笼烟绝世姿。只许晨阳描倩影，花阴小立不多时。::||
元代::胡天游::灵祠抗龙首，崇覆凝丹垩。森壁寒雾姿，严旌振风魄。柏寝郁疑沈，烟楹转成积。国荣表威虔，年祥寄明职。诚轨谅斯臻，鸿羊缅犹陟。閒房香林外，一磬通幽迹。曙鸟散余喧，无人深草色。由来閟宫邃，荃宰劳蠲愊。中谷已云忧，周原沛应惜。望望西郊远，稍稍重林迮。凉绪结疏条，亭皋虚霭白。庶几及旋轸，展眺收清涤。::||
元代::胡天游::相士常苦衣，相马常苦肥。古来岂不然，勿谓今更非。秦士焚舟来，超乘争腾希。自许一战霸，空捩千钧机。仍将片叶身，远向灞岸归。灞陵夜半雪，南山夺光辉。勾芒迟迟春，仓庚鸣不违。浮云浩茫茫，安知所从依。谡谡秋树林，下有双石扉。逸竹閟青火，亦足忘寒饥。去矣勿叹嗟，各自从风飞。::||
元代::胡天游::越人夸越山，山不悬别州。心胆豗尘泥，尺步封鸿沟。勇脚攀元寥，园环蹑刀头。尽剖大腹壮，横得孤眼收。俯海沈竮竛，策日旁逗留。溪招白鹤风，柁鼓元气舟。诧历天外事，恍惚亦不愁。焉知腥雾中，扰扰虫蛆浮。青城蜀丈人，偃蹇群岳趋。会稽佐谁命，贰雄炎祝储。元气韛嚣氛，铸出争闯如。尚诮山中人，不辔名势车。石屋蹲虾蟆，斗偶无两俱。洞天碧浮浮，浮浮锁匏壶。壶中无杂仙，仙仙殊壤都。一气何是非，未肯忘秦吴。野僧枯杉纹，罅石龛猿狙。飞罗七条衣，蕨钵饥麇茹。安知从来客，攓云抱香炉。完朴余一巢，庶以邻太初。::||
元代::胡天游::蟋蟀语中宵，凄切不肯休。微物尔何知，亦与时节谋。虽未入床下，已复在户陬。似道寒气深，催人理衣裘。嗟哉无襦客，破葛悬床头。高歌但竟日，晏默何所求。::||
元代::胡天游::帐底吹篪夜解围，剑炊刀淅两危机。请来斩马平陵去，看遍黄羊属国归。物论清流几人是，书成孤愤举时非。戟髯强项生平意，坐映江山合有辉。::||
元代::胡天游::吴胥越绝雨飞虫，何止鳌涛落手中。万井过江丹画湿，大荒浮海碧蜺空。催寒一帽冲新雁，横笛千山入晚风。岁岁劳劳关外客，暂偷閒望恨无穷。::||
元代::胡天游::关门累月不梳头，行脚须臾过赵州。已分禅心安白足，尚贪诗句写红楼。故人好在昙无忏，乡里还呼许散愁。地埽峨嵋从此去，定身休作树中留。::||
元代::胡天游::几夜明薰玉有神，翠帏扶起态沉沉。难为不负东风地，直使能移一世心。睡去尚愁肌麝重，折来犹觉眼波深。相看争忍旋抛却，一寸斜阳一寸金。::||
元代::胡天游::欲倚层城俯八垓，手挼云雨转璇魁。终疑上帝难容谏，便恐神仙亦妒才。世界古来余一粟，昆明夜半又飞灰。思量惟有人间乐，醉看貂蝉向大槐。::||
元代::胡天游::冠剑行看欲就封，过门争感旧时龙。人间梓器身何恨，病后楹书墨尚浓。春水帆樯星斗气，晚花宾客雨云踪。苦为怨句裁还得，秋对青云阮仲容。::||
清代::徐搢珊::姻缘债了便长辞，那禁分离不复悲。魂魄倘能频入梦，梦时当汝作生时。::||
清代::徐搢珊::云姨结伴遽招呼，惜我年来觉影孤。自此鸡鸣谁戒旦，得闻枕畔唤余无。::||
清代::徐搢珊::曾凭月老结良缘，伉俪原期拟百年。底事秋风才送爽，顿教吹散并头莲。::||
清代::徐搢珊::好客能来慰我求，何妨终日共优游。湖轩快得连宵雨，主不留宾宾自留。::||
清代::徐搢珊::北窗高卧已如秋，况复荷风上小楼。最是晚村堪画处，夕阳红挂树梢头。::||
清代::徐搢珊::独步西园兴味长，先生最爱菊花香。黄花从此无知己，三径秋来亦自荒。::||
清代::徐搢珊::交情自昔订金兰，说到忘年亦大难。自是故园空有忆，月明无语倚栏干。::||
清代::徐搢珊::雨过清明已浃旬，溟濛不似旧时春。云开忽见当头月，直似他乡遇故人。::||
清代::徐搢珊::乌鹊飞来绕树孤，数声更鼓响城隅。仰看月到天心处，正是幽人归北湖。::||
清代::徐搢珊::离巢燕子逐风飞，唤雨鸠还尽力啼。连日闭门浑不觉，新秧青过小湖西。::||
两汉::曹植::端坐苦愁思，揽衣起西游。树木发春华，清池激长流。中有孤鸳鸯，哀鸣求匹俦。我愿执此鸟，惜哉无轻舟。欲归忘故道，顾望但怀愁。悲风鸣我侧，羲和逝不留。重阴润万物，何惧泽不周？谁令君多念，自使怀百忧。::|友情|劝慰|
明代::何景明::近得浔阳江上书，遥思李白更愁予。天边魑魅窥人过，日暮鼋鼍傍客居。鼓柁湘江应未得，买田阳羡定何如？他年淮水能相访，桐柏山中共结庐。::|赠友|友谊|抒情|
唐代::王昌龄::映门淮水绿，留骑主人心。明月随良掾，春潮夜夜深。::|送别|友情|
明代::刘基::涧水弯弯绕郡城，老蝉嘶作车轮声。西风吹客上马去，夕阳满川红叶明。::|秋天|写景|
明代::刘基::鸡鸣风雨潇潇，侧身天地无刘表。啼鹃迸泪，落花飘恨，断魂飞绕。月暗云霄，星沉烟水，角声清袅。问登楼王粲，镜中白发，今宵又添多少。极目乡关何处？渺青山、髻螺低小。几回好梦，随风归去，被渠遮了。宝瑟弦僵，玉笙指冷，冥鸿天杪。但侵阶莎草，满庭绿树，不知昏晓。::|抒情|怀才不遇|
明代::刘基::古戍连山火，新城殷地笳。九州犹虎豹，四海未桑麻。天迥云垂草，江空雪覆沙。野梅烧不尽，时见两三花。::|战争|写景|
明代::刘基::萋萋芳草小楼西，云压雁声低。两行疏柳，一丝残照，万点鸦栖。春山碧树秋重绿，人在武陵溪。无情明月，有情归梦，同到幽闺。::|婉约|秋天|写景|相思|
清代::黄景仁::络纬啼歇疏梧烟，露华一白凉无边。纤云激荡月沉海，列宿乱摇风满天。谁人一声歌子夜，寻声宛转空台榭。声长声短鸡续呜，曙色冷光相激射。::|秋夜|写景|
南北朝::谢朓::秋夜促织鸣，南邻捣衣急。思君隔九重，夜夜空伫立。北窓轻幔垂，西户月光入。何知白露下，坐视阶前湿。谁能长分居，秋尽冬复及。::|秋天|夜晚|抒情|
宋代::陈与义::中庭淡月照三更，白露洗空河汉明。莫遣西风吹叶尽，却愁无处着秋声。::|秋天|夜晚|写景|
近现代::黄福基::眉宇岩岩侪五老，灵峰道气与扶持。深藏注海倾天泪，写入看云听瀑诗。九日时醪忘魏晋，一龛秋叶梦轩羲。沧尘尽付编年集，晚季功言属孑遗。::||
近现代::黄福基::一巷东西阁两毡，共论齐物已忘年。闭门讲艺酬灯火，入市畸形外圣颠。有道身为车下鲋，无怀诗老定中禅。不妨人向鹓雏嚇，晚几秋窗梦蝶眠。::||
近现代::黄福基::分耽砚席风波阔，百里邮筒各自娱。意切乡梅著花未，寒凝萧寺有诗无。飞磷篝火世如此，中橘艺蔬心岂殊。但得薄田饘粥稳，便专丘壑不江湖。::||
近现代::黄福基::未惯饥驱学忍饥，转喉触讳拙言辞。谁云骨相巉巉薄，不可时施怪怪奇。诗果穷乎宁自韨，贫非病也复何疑。出门有碍成斯世，十亩千奴及早为。::||
近现代::黄福基::平生好雨有奇癖，惜别尤憎今日晴。呵冻巡檐吾自适，冲寒襆被汝难行。亲衰未许客千里，家近犹悬水半程。局束且安名胜地，定收山气与诗鸣。::||
近现代::黄福基::一编流转到山阿，山气灵光与荡摩。脱手风骚关世运，抽身尘土息劳歌。亭怀野史中州在，社续吴溪变雅多。千里陶江寒浩淼，晚窗秋叶近如何。::||
近现代::黄福基::累世斯人厄所知，堂堂三十了嗟吁。残秋刻骨江湖梦，奇语平生罔两居。放眼初伤斜日远，苦吟犹是壮心馀。鸰原定此藏山业，风雨庵头一榻虚。::||
近现代::黄福基::遮眼霜林老屋荒，门无赤脚较卢强。一飘瘦语知客意，数尺乱蒿如我长。归路寒菘绿秋雨，成围晚柚紫斜阳。催诗暝色稍回合，隔水村灯堕杳茫。::||
近现代::黄福基::丈人几谢官田秫，键户耽书却老方。尽有松篁娱岁晚，可知饮啖及秋强。颓风到此逾秦火，绝学居然有郑乡。深愧后生期小子，殷勤但诫少年狂。::||
近现代::黄福基::岁岁虚堂眠白日，今来商略感秋诗。禅斋野饭僧难饱，鬼火狐鸣世可知。因乱转能亲骨肉，登高何处避寒饥。晴明莫说寻山便，还望秋霖涨涸池。::||
近现代::蔡淑萍::赐我以生挚爱深，何期一怒巨灾临！自然奥秘终当解，子孝亲慈不似今。::||
近现代::蔡淑萍::旧文细读颇惊心，规律原来可探寻。解读自然思缜密，红霞初起瞩望深。::||
近现代::蔡淑萍::“化缘”加固豆渣楼，疏散年年演习稠。无一伤亡岂容易？立身多难必先忧。::||
近现代::蔡淑萍::此日天涯真比邻，驰援万里意弥真。山摇海啸共休戚，同是地球村里人。::||
近现代::蔡淑萍::河已塞兮山已摧，救亡誓与死神追。三军将士白衣使，一线生机力挽回。::||
近现代::蔡淑萍::第一时间履险来，救民绝境万难排。抚孤欲滴盈眶泪，勇者之风仁者怀。::||
近现代::蔡淑萍::广宇澄明百虑空，蜀山万叠兴无穷。风光弥眼皆诗意，都在先生指顾中。::||
近现代::蔡淑萍::沐风沾露记前尘，学做诗还学做人。心事浩茫无寄处，长歌短句但唯真。::||
近现代::蔡淑萍::我亦飘零至绝域，凄惶曾下万行泣。思君丝路凿空蒙，猎猎旗飞漠风疾！::||
近现代::蔡淑萍::红氍毹上识雄豪，神武英年白战袍。于今剩此一抔土，碧水青山慰寂寥。::||
近现代::傅义::梦里仙源入未成，缤纷满路枉多情。可怜原是瑶台种，却得人间轻薄名。::||
近现代::傅义::飞絮竞传胜撒盐，千秋冰鉴一何严。却嫌天道多偏袒，好句常教女手拈。::||
近现代::傅义::拈词咏雪一年年，雅思联翩久愈鲜。倘使生居南海外，教从何处觅瑶篇。::||
近现代::傅义::爱美终生出性灵，飘摇犹似舞娉婷。随风入夜萧萧响，堪作钧天广乐听。::||
近现代::傅义::融开冰雪研丹砂，妆罢容光艳若霞。侥幸争春先得意，骚人偏喜岁寒花。::||
近现代::傅义::窃得佳名亦号茶，几曾沁肺润喉牙。纵然富艳骄时俗，陆羽卢仝也不誇。::||
近现代::傅义::吟坛纷誉牡丹亭，今亦掀眉洗耳听。只恐倾箱了诗债，难偿慧眼一番青。::||
近现代::傅义::玉貌珠喉若梦痕，痴情倩女又还魂。曼声低唱银屏内，风送兰香溢筚门。::||
近现代::傅义::翠凤清歌惜未闻，嫣红姹紫羡纷纷。寒宵一曲传千里，顷刻春光已十分。::||
近现代::傅义::风花雪月悉无辞，不晓诗神何所之。觅向黑甜仍未得，寒虫哧哧笑人痴。::||
清代::张湄::清果菩提绕室馨，金包柑橘丽繁星。更怜斗大波罗蜜，磥砢真同佛髻青。::||
清代::张湄::参天高树午风清，嘉实累累当暑成。好事久传番尔雅，南方草木未知名。::||
清代::张湄::丹颊无端生酒晕，朱唇那复吐脂香。饥餐饱嚼日百颗，倾尽蛮州金错囊。::||
清代::张湄::奇英六出干三叉，檐卜香中嗅露华。曾识僧龛写经叶，而今始见贝多花。::||
清代::张湄::采自猊床象座前，紫霞一片映青莲。优昙不是人间种，色相应归忉利天。::||
清代::张湄::亭亭清影绿天居，扇暑招凉好读书。怪底弹文出修竹，美人颜色胜芙蕖。::||
清代::张湄::干霄刺竹易聚生，渭水淇园未较盈。千亩侯封未足贵，赖君海表立长城。::||
清代::张湄::毛羽丰茸皮甲皴，阿谁截得凤凰身。番梨纵得称名好，何似中原大谷珍。::||
清代::张湄::领悬文石间雕螺，连臂唉噫踏地歌。簇锦围中看赐酒，累觞未觉醉颜酡。::||
清代::张湄::攀枝已讶众猱升，渡水惊牵百丈藤。真见飞行都绝迹，西京那数戏橦縆。::||
清代::郑珍::扶舆灵秀各有分，贵州得此一朵云。蛮风万古吹不化，中有元气常氤氲。造化之手信幻极，四海不作雷同文。兹岩岂复涉世想，云将授削天磨斤。成时莫自赞其妙，俗间巧颂徒云云。经巢居士鸾鹤群，一丝不净落世氛。纡行五日为看此，所见乃过前所闻。十里泉声接幽壑，苍苍万木烟缤纷。买宅径思傍云住，下视扰攘同飞蛟。犵童獠妇不雕琢，岁时鸡豆情殷殷。那能龌龊走尘状，过而识悔神当欣。儿女催人待粗了，挥手一谢云中君。::||
清代::郑珍::桂之树，树在僦宅前。三株离立各合抱，一株踞右独茂圆。其后大冢京兆阡，其前壁下蒋家田。乐安溪水绕田过，清浅可厉无桥船。年年负担指南走，次次涉此求涂便。丁酉以还食于郡，八十里岁八九旋。一回别母一回送，桂之树下坐石弦。度溪越陌两不见，母归入竹儿登箯。此景何时是绝笔，十月初四己亥年。嗟嗟乎，桂之树，吾欲祝尔旦暮死，使我茫无旧迹更可怜。吾不祝尔旦暮死，使我自今抚尔长潸然。桂树止无情，永念对葱芊。::||
清代::郑珍::才难圣所慨，会合尤难谙。喜此席上人，几尽坤西南。不因艰危际，奚自翕且耽。莫五别两年，此选无路参。书丛借小住，文献思独担。黄九读中秘，归来日朝三。摊书忘轩冕，穿穴如蠹蟫。唐四今端孝，尝险备苦甘。葛绖舍外寝，高师拜迁谈。不见止三时，莫六更出蓝。未肯受蒙因，惟于古乎贪。各抱千秋想，对之我何堪。身心两衰落，理筹牛骨钻。经年风中走，自缚真如蚕。此集亦何幸，懒拙又见涵。譬但分残冷，我已饫且酣。小儿强解事，可笑不自惭。未睹宗庙门，焉知有牛函。长者谓可语，亦且慰白鬖。当代大师业，吾邦迟远覃。不知自谁氏，开先启其弇。于今三十载，守失乃在郯。北海无细漏，南阁有独探。谁信嘉道来，家法多逆男。思下牂牁兵，诐邪令受戡。吾衰付公等，此意非狂谭。独唶世界黑，乾坐忧如惔。乡国盗充斥，去向迷剧骖。日夕望阡墓，我马何时𧽼。安得武陵溪，桃花红映潭。放我及数君，东西对茅庵。农间辄款户，佳日还舁篮。道泰会有时，聊云乐瓢甔。心长苦发短，念此殊醰醰。::||
清代::郑珍::鸿蒙昔未分，积此千仞雪。开天日月嫩，不能解顽结。其根有融处，娄络成洞穴。江穿日雷斗，撞捣忽中裂。半随流水去，此矗面如截。刚风吹老硬，万古不受涅。下嵌若偏厂，楣屐失前列。积阴养苔气，历久化苍铁。蹲门绿虾蟆，一水漱其舌。白日澹波光，寒森四山闭。沈沈百尺潭，蟠蛰富诡谲。骊龙常吐珠，腾光夜飞掣。上下云间峰，见者大如月。两岸尽悬壁，鬼愁径路绝。自非藉舟桨，何以达灵窟。我来仲夏末，周览叹奇兀。攀深足余酸，题峻胆尚烈。弟子黄精粥，先生胡麻屑。石上一樽酒，了觉天地别。逝将兹避世，岂独拟逃热。倚醉放归桡，回首肝肺彻。::||
清代::郑珍::庚戌九月望，柴翁左腕折。是时方晨雨，移桐视佣掘。著屐指栽处，下阶齿忽蹶。卷卧泥沟中，但觉半体劣。家人扶而起，不审中何骨。摇之响如箨，非断即挫折。傅以药使苏，夹之板防脱。痛苦经一旬，寝饭赖结发。余时又奉檄，矜佩教城阙。舁去焉能已，震掉岂得说。俗云伤筋骨，瘥不百日越。直以不治治，弃投药与楔。果然距至今，肿散脉归穴。微微与右异，稍稍终不别。吁嗟老可悯，百网末由出。人患与天刑，静思怨尤灭。为冶足必烙，为匠指必血。弄潮死潮头，厌虎落虎舌。善将树下绝，善骑板齿裂。祸福尽自召，事异理可决。山堂本童山，十载树成列。不知几千株，非候亦旋活。岂知适心时，已逼丧己节。利害相倚伏，于兹悟根橛。敬慎栗不败，万端堕昏忽。::||
清代::郑珍::南洞更奇极，壁立千丈崖。谁将顾陆画，挂向苍江隈。崭崭丹翠间，错落金银台。石扇敞云顶，画檐飞嵬嵬。路缘屋脊上，僧出蜂孔陪。高空来鬼神，中天风雨回。凭阑望晴霄，天门如可阶。安知已巉绝，异境中岩开。五步一小峰，峰峰瘦皱排。石林夹幽径，绿蓊掌大苔。沈沈静白日，花深无鸟喈。浑忘在壁上，竹影摇尊罍。坐疑西南徼，兹胜何由胎。帝应怜黔山，鬘花而髻魋。为割海上奇，一令耳目恢。有力夜负至，左股失蓬莱。孰云过者过，观者返自涯。长啸语山灵，孤诣自古来。::||
清代::郑珍::北洞虽名洞，迥与洞不同。入穴出自穴，已非意想通。谓是不知处，乃即东桥东。临江蹲蟆颐，吐吸白玉虹。行人渡虹背，扰扰如蠛蠓。屡转入蜂房，又当穴正中。小口嵌玻璃，照见千樯篷。天匠妙布置，似穷正未穷。一线上云霄，阑楯非人工。是树瘦屈盘，是石苍玲珑。如缘古梅椿，凸凹穿藓封。绝叫出青壁，浩浩乘积风。神仙好居处，倒垂绿芙蓉。面面开户牖，剔透凌烟空。下视古舞州，秀若壁挂弓。欲携驰走儿，此豁星斗胸。竟无一间者，偕余足音跫。凭高发深喟，永怀云谷翁。::||
清代::郑珍::高阳诸葛流，策进先善守。崇祯五十相，谁欤出其右。如何松涛亭，间此活国手。旁观送日月，浩叹付诗酒。回首山海东，心尽百八叩。辽左等闲弃，神京究何有。昏昏一世人，狺吠随指嗾。庄烈固英主，补牢未为后。岂真四城复，斯人遽衰朽。终要宁远关，何惜祖大寿。擎天竟听去，明社焉不覆。流传翰墨缘，虹光照虚牖。旧闻须如戟，谓当平原肘。绕指一何柔，始叹包孕富。::||
清代::郑珍::诸君诚喜余，不惜导幽骋。渡江行十里，果造远人境。兹村信深僻，水裹山以亘。占田仅七户，居人无数姓。蔓老甘蔓荒，雨余茈姜净。橘柚青黄间，时立美人靓。秋梨惊尚花，节候讶非应。入竹纵缓步，观松得吾性。惊禽时一鸣，薄日漾虚映。吴生故好事，置具累亲倩。大巢煮新尖，脆笋掘早迸。半岁羡罨法，味果生韵胜。事事惬所尚，为子一醉竟。几见迂广文，鱼鸟能送迎。酣歌谢林谷，斯游准难更。后日君等来，尚忆谷口郑。::||
清代::郑珍::牢江驱白云，流入苍龙门。门高一千仞，拄天气何尊。荡荡百步中，水石互吐吞。阿房广乐作，巨窌洪牛奔。余波喷青壁，震怒不可驯。眉水若处女，春风吹绿裙。迎门却挽去，碧入千花村。我行始两日，异境壮旅魂。抉悬自何年，信有真宰存。夕阳一反射，倒树明苍根。老蝠抱石花，红晖双车轮。仰叹山水奇，俯蹑造化跟。想见混成日，待与见者论。::||
近现代::程滨::痛饮龙头水一卮，泠泠沁入旧心脾。云何蕞尔倭夷国，都见河清海晏时？::||
近现代::程滨::拂过羲和日驭鞍，扶桑顶上作游槃。炎光逼烁无逃处，海底森森作广寒。::||
近现代::程滨::高城新筑薄云霞，不是当年太阁家。林外悲鸣玄影掠，依稀社鼓起神鸦。::||
近现代::程滨::波臣十万目鳏鳏，想得当年海色殷。千载斯文天欲丧，人间无处不崖山。::||
近现代::程滨::多少维摩身外朵，殷勤待我一时开。此花终是归于寂，润作昆池劫后灰。::||
近现代::程滨::何日东君解绨袍？垂杨未织绿丝绦。街声不到深深巷，泄露春光一树桃。::||
近现代::程滨::屈指人间又一春，依然大路满车尘。江南细雨商量梦，蓟北柔荑冷落人。::||
近现代::程滨::残碑十字影纵横，终古泬廖风雪声。百丈玄冰九原下，知君凛凛尚如生。::||
近现代::程滨::沧海幽幽静似潭，仙乡只在水中涵。云峰高处皑皑白，冰雪融时淡淡蓝。::||
近现代::程滨::常在深闺不许窥，芳名袅娜唤罗斯。腰身滚滚风情好，如晤开元一美姬。::||
近现代::陈永正::昆山玉老化为石，沧海泪枯竹无实。凤凰憔悴鸣且飞，九州虽广不得食。陈子仰首独伤悲，抉眦青冥何施为。开奁捣碎碧玉环，不解凤凰一朝饥。愤然气出地欲坼，沥血刳肝当空掷。血化醴泉无尽流，心化盈盈双白璧。凤凰凤凰听我语，暂供饮啄聊慰汝。他年文彩烂缤纷，慎勿十二楼中舞。::||
近现代::陈永正::寒气欲南移，暖气欲北往。浩荡竞驰骤，万夫势莫挡。昨夜两阵圆，相持如鹬蚌。雷车走訇隆，云团互推搡。寒气忽窜伏，暖气竟淩上。急冲天堤崩，奔浪百里响。横飞白羽箭，千百发无妄。芦中计出奇，草人已先绑。何妨作刍狗，事过各拊掌。蛙噪周郎兵，敬谢曹公赏。::||
近现代::陈永正::庭前植数树，有榕有蒲桃。红棉有加利，凤凰木最高。无端风动摇，微叶悄而坠。老黄错新绿，满地如萍碎。惜我今来晚，不及开花时。亦不踏落花，惟见青青枝。萍下无鱼儿，萍上无朱鹭。凉生萍或动，观者亦无妒。我生本如萍，役役走路衢。沈沦实所冀，况乃鲁且愚。朝日照徘徊，不改年年旧。我影落其中，熏风吹不皱。::||
近现代::陈永正::我发如端忧，时时去复作。半月即蓬然，一月覆额角。畜之两三月，竟与须相索。尘垢日以积，虮虱日以乐。毵毵成怪民，人视笑且愕。一任朱颜嗔，摩挲无愧作。岂不有剪铰，争忍馀濯濯。岂不有镜奁，何劳强梳掠。英英明遗孽，甘为冒霜锷。赫赫太平王，留以异胡貉。黔首古所贵，高冠且勿著。年华不吾饶，忽来数白错。嗟乎谁取之，一似鼻端垩。举世无匠石，斤斧何得落。::||
近现代::陈永正::远水隔他山，千重复万叠。群鸢芦中飞，日暮堕跕跕。哀哉辍耕客，南望泪盈睫。意欲搴裳往，赤足砂石齧。意欲乘桴济，月黑蛟龙劫。此行无归望，罪大通天牒。何当怀故园，三月飞蝴蝶。转念身未保，飘摇命如叶。父母且难顾，遑论看妇靥。男儿志有在，忍能长躞蹀。况为自由故，艰虞何足怯。海气正昏昏，蜃霞与波接。去去事已急，明朝放轻楫。::||
近现代::陈永正::翻翻黄瓜花，薿薿叶下庇。累累架上实，摇摇小儿臂。雌蝶不想思，雄蜂时复至。须早插竹扶，勿令瓜贴地。泥掩瓜易败，蜂螫瓜苦味。成败岂所怀，苦乐安足计。本无经国心，读书平生嗜。身非东陵侯，胡为使改事。::||
近现代::陈永正::刘子忍久饥，能令有众饱。饭牛既不閒，苦读常至晓。五车虽载去，腹书烧未了。发为新歌诗，深意知者少。所喜二三子，心印相明瞭。暇日叙一快，茗碗每倾倒。所忧颜色损，俯仰不自保。白发才数茎，中岁竟曰老。谁谓国无人，其人在莱草。海上归十年，尚戴辽东帽。::||
近现代::陈永正::路树昏苍苍，风动尘灰起。春日亦可畏，新秧槁将死。水车夜转朝，无寐惊客耳。半月黄成绿，田畯沾沾喜。勃窣来垄头，集训宣至理。此非天之功，赖吾领导耳。一日天地昏，男妇趋折趾。仰首含泪语，老天开眼矣。俄而雨滂沱，顷日沟满水。两日漫堤畦，三日齐江沚。四五六七日，一落不可止。漠漠万顷田，漭漭无涯涘。晚造已纳粮，早造今难恃。所馀屋前后，苦瓜与苦杞。瓜杞聊充肠，有力堪驱使。结网到圳边，漏夜捉河鲤。::||
近现代::陈永正::夜半朔风排天来，广野荡坼声何哀。城北有客独不寐，忽忆海南真奇材。谷中樟楠高百尺，四山壁立不得出。地僻正宜屯云雷，我今胡为长叹息。但悲君去城中空，千树万树不能红。尽日书空谁堪语，夙昔情怀一记取。邂逅论文沙面阴，大道未同恩未深。五载相过犹貌敬，话牵时势各沈吟。岂意地仄天欹后，众流俱向海东就。重逢梦觉喜生还，豪气飞扬皆改旧。故交得心成新知，吾辈有合终不移。握手雄谈连朝夕，有时呜咽各无辞。刘郎何事与我别，使我忽忽心如结。黄云碧海行路难，朗朗唯见中天月。::||
近现代::陈永正::汝墙悬一画，视之境郁郁。汝架插千签，扑之尘坲坲。我初识汝时，人道汝强倔。终日默而坐，眼空无馀物。与汝交十载，知汝意不拔。喑呜无人处，深心难掊掘。今日婴罗网，刚猛宁稍屈。气涌来天地，一发谁得窒。我见窃忧之，进言汝莫怫。岂不闻古语，狡兔须三窟。::||
清代::钱澄之::留都兵散日，节帅几人亡！祗怪南朝弱，犹怜蜀将强！江山千载恨，清白一门香。拟作招魂赋，遥投北固旁。::||
清代::钱澄之::举国争披发，危冠尔独悲。鱼虾皆马革，天地一鸱夷！节义乡邦讳，姓名估客知。会稽江上水，千里接鸠兹。::||
清代::钱澄之::戴渊起陈墓，事败竟降胡。谁信李陵志，真成伯约图！汝惟拚一死，天欲祸三吴。地下精灵聚，犹为厉鬼无？::||
清代::钱澄之::吾乡吴季子，猿臂喜弯弓。空有捐家志，莫抒报国忠！泪沾三诏湿，梦拟七闽通。莫笑龙眠弱，孙、吴算两雄！::||
清代::钱澄之::抗节师儒事，坚贞似尔稀。为纾雷泽难，竟著杲卿衣！幽梦期当践，家书付未归。三闾虚庙待，并祀志无违！::||
清代::钱澄之::痴肠吴太学，国破早捐生！莫听呼天诉，聊明报汉情。鬼神应有恨，劫运恐难争！近喜威灵见，南昌虏数惊。::||
清代::钱澄之::华亭多节义，死丧及师儒。题壁留谁看，升堂笑独迂！特书「明命永」，果兆汉兴符。正朔鬼神奉，忠魂得慰无？::||
清代::钱澄之::谁怜王录事，竟死婺州围！抗节江东盛，殉城大吏稀！坚持太守篆，还著幕僚绯。一死南朝重，毋言职最微！::||
清代::钱澄之::报国詹公子，麾兵战不还。空传云雾险，竟死大安关！马忆长干瘦，衣怀京兆斑。西溪双血泪，洒滴遍闽山。::||
清代::钱澄之::中丞初战死，祠庙宛陵新。谁窃王綝首！还完重捷身，藁竿无不可，合葬亦随人。近说忠魂附，家家祀作神。::||
近现代::陈振家::巍巍峰岫接天河，苔壁高撑络蔓萝。山自春来容渐倩，水从夏后笑偏多。心闲漫与野人侃，兴至且寻棋友磨。来日如何忧近蠢，还将快乐补蹉跎。::||
近现代::陈振家::人生遭际不堪云，暗逐迁流遁远村。椰子桄榔花鸟国，竹篱茅舍兔狐屯。拟栽春韭方锄地，难得兰交初踵门。两个狂人无事做，何妨煮茗论龟孙。::||
近现代::陈振家::凄风飕飒撼惊条，似漆荒林泣老枭。木榻冷清眠被乱，煤灯幽暗晕光摇。坐残岁月天涯迥，思尽亲朋岭海迢。三十二年如梦寐，夜深向壁度生朝。::||
近现代::陈振家::为木偏生最北枝，阳光鲜照也垂垂。心中不竞饶山压，圈里无羊任路歧。一个破庐安笠屐，半张皱纸写诗词。头颅虽好凭谁问，自勉自珍还自怡。::||
近现代::陈振家::乱国群凶一剑收，易如五指压顽猴。郑屠牛二焰初熄，薛霸董超声转柔。日暖爱闻禽语爽，心闲忽觉水涯幽。寝床从此弃圆木，改用金荆作枕头。::||
近现代::陈振家::蛮触鏖兵今始休，险穷怪极一眸收。煎燎畏景过三伏，笠屐空山已十秋。云本无心仍出岫，水虽不竞也分流。未枯衰草随春动，吐蘖舒青盼自由。::||
近现代::陈振家::一桌神州如滚球，人奔燕市我琼州。庸愚最怕逢乖世，豪杰尤钟搏激流。难冀西江升斗水，且藏南岛艾萧丘。天之将坠谁能管，生亦有涯胡不休。::||
近现代::陈振家::世态无常判未清，一丘一壑且陶情。浴云峰岫螺千点，穿树幽禽玉数声。载柞载芟勤作事，耘烟耘石乐躬耕。溪头小憩潜灵动，欣有会心新句成。::||
近现代::陈振家::群山突兀动游情，一鸟斜飞诗兴生。会景却无新意著，体神未若古人精。呕心剔肺难奇崛，挠耳抓腮只浅平。自笑天颁驽劣格，其能敲骨出铜声。::||
近现代::陈振家::四山冷落水云凉，败叶翻天战夕阳。乱草荒茅锄始尽，畲灰暗火薯方香。未忧暮夜归途黑，已惯昏幽历涉常。歇憩园头盘膝坐，闲吞药蛋慰饥肠。::||
清代::钱澄之::留都兵散日，节帅几人亡！祗怪南朝弱，犹怜蜀将强！江山千载恨，清白一门香。拟作招魂赋，遥投北固旁。::||
清代::钱澄之::举国争披发，危冠尔独悲。鱼虾皆马革，天地一鸱夷！节义乡邦讳，姓名估客知。会稽江上水，千里接鸠兹。::||
清代::钱澄之::戴渊起陈墓，事败竟降胡。谁信李陵志，真成伯约图！汝惟拚一死，天欲祸三吴。地下精灵聚，犹为厉鬼无？::||
清代::钱澄之::吾乡吴季子，猿臂喜弯弓。空有捐家志，莫抒报国忠！泪沾三诏湿，梦拟七闽通。莫笑龙眠弱，孙、吴算两雄！::||
清代::钱澄之::抗节师儒事，坚贞似尔稀。为纾雷泽难，竟著杲卿衣！幽梦期当践，家书付未归。三闾虚庙待，并祀志无违！::||
清代::钱澄之::痴肠吴太学，国破早捐生！莫听呼天诉，聊明报汉情。鬼神应有恨，劫运恐难争！近喜威灵见，南昌虏数惊。::||
清代::钱澄之::华亭多节义，死丧及师儒。题壁留谁看，升堂笑独迂！特书「明命永」，果兆汉兴符。正朔鬼神奉，忠魂得慰无？::||
清代::钱澄之::谁怜王录事，竟死婺州围！抗节江东盛，殉城大吏稀！坚持太守篆，还著幕僚绯。一死南朝重，毋言职最微！::||
清代::钱澄之::报国詹公子，麾兵战不还。空传云雾险，竟死大安关！马忆长干瘦，衣怀京兆斑。西溪双血泪，洒滴遍闽山。::||
清代::钱澄之::中丞初战死，祠庙宛陵新。谁窃王綝首！还完重捷身，藁竿无不可，合葬亦随人。近说忠魂附，家家祀作神。::||
明代::李寄::客舍惊闻雁，秋宵恐漏长。故乡原是自，归梦亦凄凉。::||
明代::李寄::古集荒如此，行人过亦哀。春风如不及，桃李一时开。::||
明代::李寄::卜年八百数逶迤，反覆终当类复陂。旧日龙髯犹在地，荒陵鹃血好殷枝。诛奸史笔千年在，梅祸天心一旦移。白水金刀闻汉谶，云台愿附姓名垂。::||
明代::李寄::忆昔高皇创业功，白山黑水版图中。四□荫庇扶桑日，万国薰蒸闾阖风。武教治兼文教盛，一年粟有两年红。三韩自是神京臂，遗事犹堪问老翁。::||
明代::李寄::父老阳春望转头，金陵王气索然秋。宫廷薪胆人皆讳，荆棘铜驼客已愁。厮养时来成翼虎，英雄运去逐眠鸥。中原尺寸当□□，区脱如何视豫州。::||
明代::李寄::廿载栖迟故国山，避人尚恨在人閒。五湖烟景笼鱼艇，双木松风护死关。蓝玉那能充煖腹，金丹定肯驻衰颜。真仙似以轻狂谪，敢跻瑶池许碏班。::||
明代::李寄::莫看仙人一局棋，斧柯终烂亦堪悲。岂知争却千年日，孰若抽身八极时。云护池中龙卧稳，月明江上鹤归迟。抚髀自叹吾衰矣，事事伤心不可思。::||
明代::李寄::金风淅淅送斜晖，便觉衰颜酒力微。海运鹍鹏看怒徙，塞寒鸿雁听哀飞。远寻道侣因缘误，遍踏名山筋力违。黄鹄冲天男子事，肯甘燕雀稻粱肥。::||
明代::李寄::閒倚枫林看日斜，空山留得旧□华。欲剸龙耳探灵洞，思合莲丹坐古槎。可奈弥天皆毒雾，不堪遍地是胡笳。秋风老却陶潜菊，雪里还开强项花。::||
明代::李寄::漠漠轻烟带远林，霜高气肃自萧森。千崖月上开清景，万里风来扫积阴。比德巢由先有志，共图王霸庶无心。江湖袖手行歌曼，閒数秋城户户砧。::||
近现代::黄浚::微官如护鸡，书隙役高凤。颇疑腾腾春，颠眴掷宾送。道逢曲江人，腰衱照飞鞚。始知天气新，佳日足抟弄。遂追华林宴，喜接小海讽。是时柳初荑，峭冷勒寒霿。临河得嘉客，爨句发嘲哄。永怀定东陵，武帐坐久空。春农化兵甲，铜辇閟秋梦。郊原复何有，起视斗士众。偷閒且放浪，将压睨榱栋。不祥理当祓，勿使侨言中。::||
近现代::黄浚::神州积劫如茧丝，文献拘湮政术涣。皇天畀公一太阿，泱漭万流看截断。三十年间身许国，独立雷霆狎危难。众生但随斗杓转，岂识垂天亘昏旦。十载幸为便坐侍，口不能言但欢叹。即论旧学空千夫，赤手溃围真好汉。心胸已拓古豪杰，更为苍生具朝盥。世人嚄唶阴符佩，忠恕焉知终一贯。微闻出世为大事，鼎鼎百年始及半。径须置酒为君歌，酡取朱颜一笑粲。::||
近现代::黄浚::平生喜浙诗，颇复惋其碎。谓当得名世，大力挈万槩。峨峨海日楼，独起辉一代。渊沦合儒释，九典后车载。往时石遗翁，标举数惇诲。敬为一瓣香，心向惧未逮。何时苞蘖姿，远中匠石睐。深心掖后学，片楮敌十赉。自怜无窅思，兴至事彫缋。上烦菩提行，揽卷牵俗爱。欧苏皆證韩，所證皆三昧。斯言譬香钵，须弥在其内。拜嘉纫兹语，旦夕以为佩。::||
近现代::黄浚::拘尸阇维逾千年，三藏罗汉相矫虔。鸠尸那竭国入海，正法当灭无再延。阿难垂泪告四众，永世释子心悁悁。北齐慧思憬此志，护法自谓藏山便。琬师瓶锡继不坠，追琢秀景留幽燕。我踰防山拊南隩，岭脊遥见青摩天。皠皠洞门列飞楯，稍有松柏芃其巅。洁斋向晚宿西峪，晓蹋荦确辞竹箯。兹山脉导红螺崄，般州岢罗相周旋。洪荒旧传七龙穴，谁其得者南岳禅。想当伐山践弘愿，亿众邪许开必先。上烦雷车漂香树，下乞宫禁糜金钱。创源大业逮贞观，涅槃经始完彫镌。砻磨方石锢以铁，缒凿甘井岩为穿。祖堂五代踵将作，佛力所向无至坚。自唐迄辽盛写补，朝山五塔思金仙。雷音一洞最袤广，千佛绘柱书字妍。其馀诸洞閟白日，时有异客窥椎毡。我来凭眺致三叹，嵎地杰构天能全。众生已在瞋恚窟，孰发龙藏消冤愆。袈裟变白度不远，文字刊落言无诠。眼前涿野绿浩浩，昨岁战骨萦荒烟。::||
近现代::黄浚::迎头云如䃜，风急雨且至。众山髡而绀，西岭特滃翠。心知精蓝近，扬策趣孤辔。山穷得清溪，溪树极阴邃。白杨鸣策策，犯雨径入寺。阶泉澌渐密，庭竹偃有致。相看褦襶客，餍此清静地。谁能学题壁，箧韵写自记。::||
近现代::黄浚::郦经夸石穴，隋志称玉堂。天馀千年幽，使我穷青苍。灵峰吐谽谺，其藏备万方。爇炬逐前导，蛇进十步强。稍得办璀璨，窅窊疑芝房。又疑丁东院，触处皆铿锵。昏井下匍匐，溜壁扪徬徨。雄龙既已驱，仙鼠复已亡。石尽意必水，孰能赍一杭。琐琐记乳状，吾宁摹石仓。::||
近现代::黄浚::东坨翘摘星，西坨迥望海。青青藏岝峉，淩晓作晁彩。登峰复下阪，心怍屦每殆。忽焉入幽径，万绿被葳隗。无穷出清夐，泉语乱珠琲。况闻碎叶声，戛戛踏磊磈。是间近洞府，云水气故在。萧森通地天，阴壑秀千载。已令疲应接，叹息颂真宰。::||
近现代::黄浚::斜河左挂窥荒龛，云陴黮起南山南。露篁无声钟意歇，若有清梵来相参。疏星正在水精域，千载夜气专瞿昙。仰天拊枕不复寐，归去吾亦营茅庵。::||
近现代::黄浚::两崖刺苍天，寂寞下千尺。山云无尽幽，山径抉危碧。何人结茆庵，蚁附见行迹。磴高时入云，云絮软可擘。想当龙公来，万瀑荡云脉。山晴礀亦静，佳绿在娟柏。攀梯孰云倦，寒意满篸帻。独有上方钟，泠然识閒客。::||
近现代::黄浚::大房号奥室，雄深蔽幽都。我行犯阳𦦨，西笑矜良图。连山鄣良乡，剑弩为前驱。笋将五十里，何止痡仆夫。岂知神灵宅，其藏固郁纡。襟喉孤山口，左转徐崎岖。翠岑从天来，远观疑路无。渐穷擘苍苍，松石礐且粗。翼然一茅庵，接引名不虚。稍得辨山脚，真面仍模糊。微径据蜿蜒，众壑皆北趋。回看衔尾舆，若缘九曲珠。一转一绝壁，肃与人间殊。峭碧耸山骨，缛绿敷山肤。千寻竦长戟，两涧刓谲觚。阴阴坠萝春，邈邈馀禽呼。仰睇狭旻色，臆想必日晡。遂忘跻攀缓，但有颜神愉。粼粼欢喜台，挂岭支我趺。上犹岧峣青，下已杳窱逾。用叹兹山阿，颀然甲朔区。当年华严师，扰龙安浮屠。是何无外力，凿此造化炉。吾生厌忧患，回向期团蒲。何时象王峰，盂杖相提扶。::||
近现代::黄绮::如花人面端端地，水上相逢。言语难通。看是停桡欲就从。风吹漫理青丝发，意态从容。旋剥莲蓬。抛打香腮惹阵红。::||
近现代::黄绮::女儿烂漫真奇妙，倒坐船头。的的歌喉。水面听来特地柔。移时船到水深处，不信含羞。尽解鞋兜。赤脚当娆打水浮。::||
近现代::黄绮::山光桥影依稀见，远听鸣蝉。水国漫漫。忘了人间六月天。清香引向花开处，小住游船。轻管低弦。桨触清波水濑圆。::||
近现代::黄绮::不教湖上怀西子，胜似西湖。沙岸回纡。碧水青天上下虚。且持短棹闲摇去，细柳风馀。白藕花疏。明月清光水面铺。::||
近现代::黄绮::谁伴。夜久衾衣暖。失却归期，日日从头算。小窗西。远山低。待得床前月下晓鸡啼。::||
近现代::黄绮::处处村烟傍晚浮。闲行倦坐曲江头。最怜野渡疏杨岸，一段斜阳三两鸥。风细细，水悠悠。为谁多意总凝眸。浮云卷起西山去，一片孤帆晚未收。::||
近现代::黄绮::草上铺烟绿共肥。融和天气踏青时。美人风里曳罗衣。柳岸燕飞溪水软，杏林莺语夕阳低。游情怎耐耐春宜。::||
近现代::黄绮::曲径深幽，月来竹影光寒薄。长鸣啄啄。白羽西飞鹤。起舞蹁跹，舞袖凭虚托。须吹着。笛声清弱。一曲寒梅落。::||
近现代::黄绮::风断续。月照离怀摇案烛。梦乡原不分南北。梅花应是飘香国。栏干曲。关山别后萧萧木。::||
近现代::黄绮::江上立。鸥鹭闲云相共白。波平日暮千峰出。多情今日多回忆。无消息。雪融春信寒梅碧。::||
清代::李贻德::脱却朝衫早杜门，《白华》志洁乐晨昏。曹南清节今无匹，海内儒林此最尊。四部图书王令宅，中年丝竹谢公墩。鸡笼山馆蘼芜涧，六代风流一例论。::||
清代::李贻德::不羁称骏马，才冠大宗支。人正容青眼，天教丧白眉。药苓多病母，襁褓币旬儿。此恨凄何极，灵风飒素旗。::||
清代::李贻德::汝父津门丧，滁江汝叔亡。一门多客死，两榇寄僧房。寒月初三日，悲风十二郎。藕花溪上路，人去倍荒凉。::||
清代::李贻德::舟来迎尔妇，讵料肉先寒。生死登时隔，夫妻执手难。承祧才一月，归路又孤棺。吾道南行处，鹃声泣夜阑。::||
清代::李贻德::汝约吴阊去，春来返故关。离樽成永诀，衰柳忍重攀。流水入何处，荒园鸟独还。闺中前夜月，犹是望刀环。::||
清代::李贶::四月江南花已残，却回来伴子陵竿。室营燕垒归犹客，梦渡江涛险似官。长夏疏篱摇老绿，短衣由槛俯回澜。此中著述浑闲事，偏耐幽人冷眼看。::||
清代::李衍孙::谁赍千金璧，怒蛟挟船走。奔䭿两堤间，疑听飓风吼。移来夸娥山，早塞瞿塘口。::||
清代::李衍孙::夹堤与缕堤，直趋无支蔓。有时善因依，一曲作铜堰。月蹙修眉长，浑睹湘妃怨。::||
清代::李衍孙::截流拟当关，扼要见控制。夹辅相与长，唇齿得其势。夭矫双游龙，攫爪入云际。::||
清代::李衍孙::黄河易停沙，恃此一束力。东注建瓴势，犀利划南北。敬告阳侯乡，勿谓太相逼。::||
清代::谈印梅::书不至。百里远于千里。念否有人门日倚。望迷云共水。雨过月华如洗。照见数年心事。尝尽酸辛多少味。可能知此意。::||
清代::谈印梅::望盈盈、绿波春水，依然向时来路。长途但恐多愁思，忍把羁怀述与。聊送汝。念以往难留，留亦终须去。推蓬延伫。叹满目云山，无穷烟草，乡井在何处。轻帆住，若见天涯旧侣。身心为报非故。病馀客久情形改，禁得又添离绪。闲院宇。任听雨听风，谁伴晨昏语。增人酸楚。只忆姊丁宁，牵衣宛转，绕膝小儿女。::||
清代::谈印梅::碧宇云轻，琼窗露重，深巷漏停银箭。挑菜传柑，客里物华催换。尽他乡、火树星桥，总不入、离人心眼。况天涯、草草杯盘，良宵空负月如练。还想故园千里，今夜清辉，不怕水遥山远。照到梅花，应见倚栏人面。料年来、南浦情深，问谁共、西窗烛剪。想画堂、近日欢游，试灯箫鼓宴。::||
清代::谈印梅::同是客中人，联袂又还分袂。回首画堂尚远，况西湖烟水。新年风景病馀身，谁知此情味。拟倩宵来明月，寄离心千里。::||
清代::谈印梅::相辞去，修日事纷纷。乡思晚征人字雁，壮怀秋猎兽形云。极目对斜曛。::||
清代::谈印梅::相辞去，食品野人家。山馆秋香尝橘柚，水乡风味饱鱼虾。新荔擘丹霞。::||
清代::谈印梅::相辞去，居处异吾庐。竹壁透风灯琐碎，琼窗带露月模糊。花木望中无。::||
清代::谈印梅::相辞去，女伴得同踪。联袂月阶听蟋蟀，卷帘风槛对芙蓉。夜话一灯红。::||
清代::谈印梅::相辞去，光景静中谙。塔影横江斜日磬，书声翻水午风帆。吟思入烟岚。::||
清代::谈印梅::相辞去，佳节过常山。风雨正侵游子袂，杯盘强进客途餐。烟锁柳条寒。::||
近现代::寇梦碧::海闾沉断梦，来潮去汐，流尽旧声华。荆榛迷故里，三春芳事，凄剩烛房花。摩挲蠹壁，泪香销、古墨笼纱。怜旧燕、梁倾巢覆，乔木但栖鸦。争誇。春晖第宅，秋爽池台，看千畦䆉稏。又争知、百年胜迹，总付悲嗟。西山幻出红楼影，且梦游、休说无家。图画展，浑忘身在天涯。::||
近现代::寇梦碧::冷墨欺云，似酝酿、秋雨茂陵。都难遣，恨随天老，病与愁争。梦里故山沉黛色，吟边歌管变商声。更哀鸿，尔汝语零烟，和泪听。梁鬼啸，如有灵。酒怀恶，总无名。奈伤高心眼，欲醉还醒。照鬓釭花相向白，偎人炉萼自然青。倩离魂、飞上小屏山，寻坠盟。::||
近现代::寇梦碧::偎孤尊闲斋。正檐花暗坠，丝雨如塺。灯晕扶魂来去，画帘低垂。炉萼冷，销香煤。一寸心、相思成灰。记饯梦高楼，寻春古苑，环兽锁葳蕤。芳游冷，年华催。喜西泠旧侣，来共深杯。同抱吴葵身世，楚兰襟怀。今古恨，难推排。盼夕晴，姮娥奁开。又残笛江城，门前落梅红没鞋。::||
近现代::寇梦碧::白疃依稀认故村，烟霞无复薜萝门。笛声零落不堪闻。黄叶满天飘客泪，西山一抹画秋魂。那知身是梦中人。::||
近现代::寇梦碧::不为寻秋为悼红，西山片石认玲珑。襟期异代许相通。十载泪磨脂砚血，一朝春尽楝花风。不留胜业厄诗穷。::||
近现代::寇梦碧::散尽鬘天璎珞，尘世换。泪颗冷迸铅红，仙梦苍梧断。孤根谁护珍腴，一例芳华贱。无那作赋张郎故情倦。残劫里，休更忆，红去宴。颗颗燕支，疑是血花腥染。膏火煎心，总负冰苞玉盘荐。销领古香今怨。::||
近现代::寇梦碧::眇眇愁予，太清何意微云掩。平山阑槛，山色宜疏懒。何物金篦，放出双飞电。开醒眼，海摇山眩，遮莫惊诗胆。::||
近现代::寇梦碧::千岩秀气，秋在碧云红叶里。淬苦研辛，笺梦功同證梦人。客尘为浣，云意淡拖峦翠远。挟去西山，欲割神都右臂难。::||
近现代::寇梦碧::似醉还醒，欲晴又雪，凄黯情怀如许。小廊回合曲阑斜，尚依稀、梦游前路。飘零倦羽。早迷却、谢堂飞絮。溯流尘，但瓦松环兽，对人无语。休回顾。钟鼎山林，换了春游句。桃花贬去又梅花，算何妨、刘郎重赋。人生逆旅。总休问、故居新主。渐黄昏，绕树惊鸦乱舞。::||
近现代::寇梦碧::正排空风雨怒于潮，金声裂危弦。历虫沙千劫，魂飞血舞，惊泪浮天。多少覆巢燕侣，零梦了西园。等是无家别，休唱阳关。回首梦边小驻，共心光作作，夜气漫漫。几精灵摩荡，呼唤杳冥间。送馀生、箫沉月死，问烛花、何意媚宵寒。茫茫意，待乘槎去，河汉都干。::||
近现代::连横::火山奇绝穷天下，独立峰头眼界宽。万顷平原茫似海，一轮晓日大于盘。林深泉洌春花艳，寺古云封佛火寒。到此诗情无限好，自题游记刻琅玕。::||
近现代::连横::举杯拔剑起徘徊，钲鼓南天只觉哀。明月自临曹女庙，秋风多傍越王台。卢循楼舰千樯集，姑蔑关河万马来。此日军书驰海内，安危谁是出群才？::||
近现代::连横::郑家诗婢党家缘，惹我想思放我颠。宝髻盘鸦同待月，绣裙飞蝶记游仙。果能小玉藏金屋，愿把明珠作聘钱。为问散花妙天女，春风几度入情禅？::||
近现代::连横::太原公子裼裘来，鲲岛龙门两扇开。落叶打头同看剑，对花握手且衔杯。歌场遇旧馀豪气，诗界兴新拓霸材。今日枋桥留盛会，墨云飞洒满庭苔。::||
近现代::连横::黄金何处筑高台，已死燕昭老郭隗。射虎屠龙原易事，拔天辟地有奇才。一生肝胆酬巾帼，千古文章付劫灰。三十功名尘与土，且持尊酒对寒梅。::||
近现代::连横::东山丝竹扩襟期，载笔蓬瀛眼界奇。搜索古书徐福墓，追怀战迹凑川碑。樱花晓日添行色，柳絮春风系远思。莫说袖中沧海小，朅来准读纪游诗。::||
近现代::连横::春风骀荡酒初醒，问柳寻花出野坰。半壁江山馀涕泪，百年身世感飘零。名王去后城留赤，妃子埋时冢尚青。极目骑鲸人不见，怒涛犹足卷南溟。::||
近现代::连横::返日麾戈志未摧，深秋苦恨独登台。万方多难龙蛇斗，十载埋名虎豹来。乌鬼渡荒寒月冷，赤嵌城迥晚涛哀。南溟自是兴王地，揽辔澄清待霸才。::||
近现代::连横::大江东去浪淘沙，唱绝铙歌日未斜。渺渺予怀思旧侣，盈盈带水阻天涯。分为异姓如兄弟，誓结同心报国家。寄语林逋好珍重，怡园今已放梅花。::||
近现代::连横::闻说南天试壮游，六鳌海上钓吴钩。七星洋大筹藩服，三宝船高压岛酋。好握霸权伸国力，谩论天演重人谋。匹夫例有兴亡责，肯为青山老白头！::||
近现代::陈永正::昔住东湖久，详知水鸟情。一朝迟尔约，千唤不吾应。自别过三载，重来犹再鸣。西城风俗异，当愧此真诚。::||
近现代::陈永正::昨日游江汜，同归及水仙。吾庐乏美致，一笑能春妍。清幌委閒几，小棂横碧天。与之盟旦旦，毋得恼华年。::||
近现代::陈永正::曰归风正急，况值落花前。春去客无恙，江流船到天。微躯期自爱，细菊为君妍。怆怛将何适，芳村渺夕烟。::||
近现代::陈永正::昨夜有期约，清江可溯游。终朝烦以俟，予美竟谁侜。萍弱流何急，鸠鸣感独求。归来掇芳草，但不见忘忧。::||
近现代::陈永正::独起键窗户，烦忧和雨催。不禁寒入被，何以梦行媒。玉帛竟谁赠，诼谣堪尔猜。一醒无复寐，馀夜尽低徊。::||
近现代::陈永正::孤来不携伞，但道北风寒。明日众中别，今宵对面看。溯交论早岁，留址嘱清翰。薄送忽天霁，行行长道乾。::||
近现代::陈永正::大道自伊阻，南村即少来。巢深饥鷇噪，步急软尘回。斯世贵无逸，野花何可开。我怀常内足，休问处蒿莱。::||
近现代::陈永正::侵晨白鹤洞，日午黄牛滩。其自东来雨，难堪暮出关。高樯淹逆水，容与复西还。迟汝偕吾道，明朝发荔湾。::||
近现代::陈永正::区子旷代士，平居嗟道微。夜阑摩宝铗，舞罢接晨晖。偶墨世人外，雄谭多士违。书成委尘箧，客过每扃扉。::||
近现代::陈永正::楼台暮登览，休伫最高层。俯或随人意，其如仰未能。空间风力峭，搏罢饱鹰腾。暝暝北城望，两三何处灯。::||
近现代::林修竹::怅惆千般，相思万种，一夕银河暗渡。轻怜密爱尽工夫，便胜却、平常无数。情长时短，爱深缘浅，匆促急寻归路。枯烂海石矢寸心，原不在、今朝来暮。::||
近现代::林修竹::飙似风过电闪，翩若燕掠鸿惊。飞行街市一身轻。玉腿不嫌冰冷。淡淡女生装束，娟娟体态轻盈。风鬟云鬓惯飞腾。追逐任凭男性。::||
近现代::林修竹::并肩私话。前时曾记，花前月下。蝶舞蜂狂，鸟语花香，一春今乍。一双秋水盈盈，尽料理、酒余妆罢。影院流连，舞场陶醉，恁消今夜。::||
近现代::林修竹::芳草天涯。思妇楼上，柳袅烟斜。多事春风，多情夫婿，应早还家。关山万里风沙。梦醒处、残阳暮鸦。易老红颜，封侯何日，辜负年华。::||
近现代::林修竹::芳情直比桃花水。碧潭深无底。于今无计惜分飞，空自想鸿泥。阴成绿叶，枝看结子。一梦真情似。追回往事不堪谈，永留伤心史。::||
近现代::林修竹::无计楼前消永昼。五彩丝缠兽。佳节正端阳，艾叶榴花，伴酒雄黄透。赏罢龙舟人去后。半臂原无袖。角黍试新尝，玉指轻柔，尖比葱儿瘦。::||
近现代::林修竹::孙家桥北草堂西。南运最系思。动工万众，浚河两岸，十载鸿基。公余喜有诗人在，一笑鳜鱼肥。临河觅句，挑灯把酒，春雨丝丝。::||
近现代::林修竹::爱人病榻隔河汉。日夜愁思千万。急渡重洋海岸。来侍郎餐饭。无端喜见飞来燕。镇日床前相伴。不尽闲谈清玩。闷唱声声慢。::||
近现代::林修竹::粽叶榴花角黍香。龙舟五月赛端阳。屈子空怀千古恨，汨罗江。信谗弃忠成孤往，行吟披发下大荒。幽怨千年流不尽，吊沅湘。::||
近现代::林修竹::东风摇曳柳丝长。牡丹掩映朝阳。青藤紫蕊挂东墙。满院清香。小阁谁家闺秀，窗前静里红妆。轻寒初试薄衣裳。好去寻芳。::||
近现代::许宝蘅::彩云何事，现一双人影。十二栏干碧城迥。凭上清，沦谪小劫经过，者归梦，应有碧桃花省。明珠擎掌上，化作凉蚕，老了青青谢公鬓。试问汝前身，莫是瑶池，有小字，自然能证。望天上茫茫，蕊珠宫，可风马云车，再来尘境。::||
近现代::许宝蘅::一览沧溟，无边空阔，遥天几簇云奔。蓦狂飙倒卷，白日都昏。澜回水立冲天湿，送孤帆欲渡龙门。有人弹亸髻，莲窗危坐，弦拨金昆。衫袖尽上潮痕。看鱼龙舞罢，浴出金盆。有松醪一盏，遥酹天根。姮娥寂寞清虚府，问波涛可许平吞。茫茫谁省锦衾角枕，飘落惊魂。::||
近现代::许宝蘅::隔院银虬满，空房宝鸭残。筝弦凝涩不成弹。帘旌生润，翠袖薄生寒。往事何须说，当时太等闲。匆匆扶醉上雕鞍。几度荒村，月子照弯弯。几度风风雨雨，愁煞大刀环。::||
近现代::许宝蘅::风急卷金沙，惝恍金闺梦。底事荒鸡曙色催，学作江南弄。欲去楚山青，初返燕云冻。记得孤桐百尺枝，上有双栖凤。::||
近现代::许宝蘅::孤负明珠约。走天涯，听风听雨，断蓬飘泊。水殿云廊何处是，曾似梦魂征逐。谁赠与，江篱盈菊。角枕欹斜眠不稳，任春寒压住食绸薄。千里路，难商略。沉沉鼍鼓明红烛。料今宵，玉钗频叩、金钱暗卜。三月长安花似锦，骢马经过河曲。休问起、华亭鹤唳。怕有伤春狂刺史，醉当筵，泪湿千条竹。人间事，红蚕箔。::||
近现代::许宝蘅::幽境隔嚣尘，历载萦心曲。纸上忽相逢，苍翠日游瞩。矗立几寻尺，瞻拜无拘束。溟鹏失南图，辕驹久局促。缅想画中人，响风歌采绿。::||
近现代::许宝蘅::古塔层崖老树阴，平生结想在幽深。一从忉利天归去，留与人间證道心。::||
近现代::许宝蘅::霜叶乱飞红雨悲，风花堆起碧云垂。南来雁字催寒信，斜日边关我所思。::||
近现代::许宝蘅::篷背船唇徙倚时，暮鸦千点影迷离。爱看村景憎舟疾，新落潮痕旧岸移。::||
近现代::许宝蘅::楚蜀江流吴越云，鹤飞辛苦溷鸡群。欲从溟海寻栖食，却向离城苦忆君。::||
清代::林占梅::楼外苍茫日欲倾，眼光惝恍耳交鸣。沧溟云暗垂鹏翼，林樾风狂起虎声。动地波涛攻断岸，漫天沙土障遥城。匆匆仆马归来晚，垒块时消酒一罂。::||
清代::林占梅::重晤辽东老令威，方瞳碧眼世间稀。剑光出袖青蛇活，舄影翻空白鹤归。閒理素琴调道性，静参秘箓悟元机。遥知云履星冠客，即日丹成列紫薇。::||
清代::林占梅::远望峰峦画本张，钟声迢递度禅堂。一溪沙石晴波洁，半岭松杉午气凉。云里僧归衣带湿，花间客过屐生香。重来胜地酣凭眺，扫壁寻诗兴更狂。::||
清代::林占梅::镇日幽斋事啸吟，池前漱石映清阴。苍松偃盖浑难画，白鹤登堂为听琴。重叠图书张邺架，玲珑秘阁肖云林。羡君独得岩栖趣，地僻尘音未易寻。::||
清代::林占梅::自知坦率性难除，肆口雌黄任毁誉。心似桔槔频辗转，名非觱篥待吹嘘。烦劳事业鲇升竹，辜负勋名鹤在车。况道不同谋寡合，家园念切赋归欤。::||
清代::林占梅::海内经师位望尊，登龙我亦仰君门。亲人叔度波千顷，好客陈遵酒一樽。谈剑气豪肝胆露，论诗律细性情存。道傍倾盖交如故，知己由来胜感恩。::||
清代::林占梅::行行曲径经池北，隐隐名园指郭东。篱角斜分邻竹绿，墙头高映野花红。净锄蔓草培新笋，细引清泉灌晚菘。我与子猷同好竹，入门宾主不曾通。::||
清代::林占梅::雨气含凉暑气微，小南门外叩僧扉。携樽有约同消夏，听磬无言共息机。竹影环阶青欲滴，苔痕上壁翠成围。蒲团枯坐清尘虑，禅榻茶烟兴不违。::||
清代::林占梅::箫鼓嗷嘈士庶喧，苦留无计共攀辕。推袁志切门墙远，说项情殷奖誉繁。未得黄金摹贾岛，聊思彩线绣平原。乡愚此后空翘切，不复慈云护覆盆。::||
清代::林占梅::平生遭际话辛酸，感遇如公意一宽。不孝原知无后大，厚施惟愧报恩难。育麟方妙青囊贮，舞凤书珍墨宝看。最是关情同骨肉，此行洵不负瞻韩。::||
清代::郑兰孙::评花醉月才人事。倚马千言，独树骚坛帜。开府参军多逸思。清新别具天然致。琳琅一卷藏遥笥。丽句仙心，密密珍珠字。此日胸存湖海志。它年风送摩天翅。::||
清代::郑兰孙::携来戛玉敲金句。不弃荒芜，嘱我从头注。价重鸡林云锦护。闺中窃恐涂鸦误。回环雒诵匪朝暮。一爽尘襟，似嚼寒梅素。想见吟成夸七步。珊瑚笔底花常吐。::||
清代::郑兰孙::江南江北春光好。一枝岭上开偏早。占得众芳先。凌寒瘦影妍。罗浮清梦足。翠倚琅玕玉。写向画中看。香飞上笔端。::||
清代::郑兰孙::耳熟清名久。数东皋、骚坛名士，君应居首。健笔凌云谁得似，合称才量八斗。定不让、当年欧柳。何幸芜词劳染翰，赐题笺、敏速夸神手。九天外，落琼玖。浣薇三复临窗牖。好珍藏、袭之古锦，常携座右。未学闺中何足道，下里声同瓦缶。赖雅韵、冀传不朽。自愧客途无以报，勉濡毫、敢步诗人后。吟短句，代尊酒。::||
清代::郑兰孙::空劳忆。昙花一现伤心色。伤心色。雪窗梦冷，云阶月黑。冰肌玉骨曾相识。暗香清影添凄恻。添凄恻。返魂无计，佳人难得。::||
清代::郑兰孙::即空即色。幻境荒唐人不识。恨海情天。黄土朱颜尽可怜。韶华难驻。几个聪明能觉悟。曲度云屏。多少红楼梦未醒。::||
清代::郑兰孙::重阳时候。帘卷小窗凉乍透。弄粉调脂。试吮霜毫点染迟。晚香幽艳。雅韵三秋应独占。一握风清。遥企芳仪未识荆。::||
清代::郑兰孙::检点零星，香薰锦袭留馀馥。长篇短幅。曾饱文人腹。字蚀虫残，何处牙签簇。愁重读。当年珍惜，为有千钟粟。::||
清代::郑兰孙::一幅云蓝纸。写少文、悠然独立，胸襟如此。蜗角蝇头何所计，世态任它非是。又岂羡、等闲青紫。李杜文章欧柳笔，擅词坛、风雅闻遐迩。清名盛，久倾耳。杖乡时节居乡里。享林泉、优游清福，有谁能此。松柏岁寒姿益茂，鹤算频添无巳。好闭户、闲研经史。酒盏诗筒俗尘远，更轻衫、羽扇传神似。寿者相，共瞻视。::||
清代::郑兰孙::深院杏花天。垂柳丝丝未作绵。宜雨宜晴人意倦，窗前。觅句聊题玉版笺。无语耸吟肩。懒画眉痕黯自怜。闻说江南风景好，华年。罗绮争夸富贵仙。::||
近现代::何永沂::温柔敦厚入诗难，一片孤城万仞山。席暖堆书无吕枕，笺寒积感咒秦关。任凭笔底波涛涌，来淹江头夕照残。最是郁郎抒一慨，秋心浪漫数行间。::||
近现代::何永沂::四季轮回独爱秋，清凉玉宇复何求？浅斟乌龙香书卷，唤起银蟾浸小楼。夜里青灯原有味，雨中红树本无忧。乱忙偷得闲一阵，又向诗园作梦游。::||
近现代::何永沂::金风相慰送冰轮，来照凡间此俗身。任是深山多绿意，也应无计避红尘。半生气短空馀骨，六载宵长苦待春。闻道因才封作九，灯前一笑读书人。::||
近现代::何永沂::凄紧霜风酒渐醒，教人欲梦百花馨。不将身去投其好，只望诗成有性灵。淡淡情怀奔素月，茫茫心事寄飞星。深山居静常思动，击石清泉未稍停。::||
近现代::何永沂::自幸开门可见山，多情相绕有烟鬟。秋高爽气无须买，日暮柴扉岂用关。偶遇晨霜铺路滑，常逢小鸟伴人还。萤窗廿载知何用？付与青峰绿水间。::||
近现代::何永沂::云舒云卷两由之，茅舍平居有所思。待晓幻迷庄蝶影，逢场懒画祖龙眉。百年抱负馀生恋，一点灵犀四海知。最是夜来相伴月，笑人未解唱红词。::||
近现代::何永沂::武江色冷近重阳，回首浮生粉墨场。北国惊看枫叶落，故园轻负菊花香。满城风雨消荣辱，一纬情怀任短长。今日渔翁曾有约，清宵钓月水中央。::||
近现代::何永沂::向晚登原步当车，夕阳西下路横斜。好凭足健寻幽境，但得心安是我家。铁笛一声催皓月，浮云几片蔽中华。秋来只道春将近，待赋新词《蝶恋花》。::||
近现代::何永沂::落叶随风入木棂，客来纵酒说江青。寒蟾清吐容灯暗，社鼠刁横岂国宁。话到文攻心强静，重提破旧舌犹腥。浩茫秋思连天宇，高处谁怜一脊鸰。::||
近现代::何永沂::虫吟瀑唱月明楼，又道“天凉好个秋”。秃笔残笺思赋雅，青苔红树不知愁。蒙头欲避听鸿雁，拍手曾经笑白鸥。只向电波知国事，京都新点紫冠侯。::||
近现代::温树校::剑阁连云，峨眉插汉，几度魂梦曾寻。绛帐春风三载，石火光阴。陀山还留吟咏集，鹭江难抵别情深。伤怀处，汽笛响时，呜呜唤起离心。清沁。弹绿绮，歌白雪，新词掷地声金。杖履相随山水，不倦登临。满门含笑皆桃李，一堂团聚有朋簪。生申日，齐祝我公长健，蓄意难任。::||
近现代::温树校::问三千六百尺长虹，卧波几春秋。抚残碑断碣，伤今吊古，买醉登楼。往日衣冠文物，太息已全休。除却江中水，依旧东流。每过端明祠下，谒乡贤遗像，热泪难收。看骚人墨客，败壁有诗留。叹都无碧纱红袖，强放怀天际数渔舟。斜阳里一声孤雁，愁上添愁。::||
近现代::温树校::杜宇凄清，池蛙惨淡，暗夜齐吊春归。一幅鲛绡依旧，物是人非。愁对孤灯添支影，怕窥明镜锁双眉。寒窗下，斜拔玉钗，怜他赤焰蛾飞。斯时。肠欲断，房独守，海天归棹难期。但愿檀郎长住，永不相违。短篱同醉黄花酒，翠楼共看绿杨丝。情痴甚，魂梦待伊来也，绣枕双移。::||
近现代::温树校::眉毛儿的是夭娆。算彩笔，也难描。却羡徐陵多艳福，看如今屋贮阿娇。应能压倒，环肥燕瘦，素口蛮腰。种蓝田，解得佳人意满，才子魂销。相逢谢女，前度刘郎，桃花溪水非遥。为问尘寰谁得似，对婵娟，举酒相邀。传来韵事，灵芝慧业，玉树风标。想双双，共趁春融，凤台吹彻琼箫。::||
近现代::温树校::剩有婵娟伴独吟。乾坤俯仰孰知音。山水春来依旧绿，倦登临。野店不赊寒士酒，诗篇难买美人心。颦笑祇今成往事，梦中寻。::||
近现代::温树校::鸥浮春渚。燕裁红树。惹新愁，怕重经旧时行路。苔饰石容新，藤挂松腰古。更满目，淡烟零雨。凡花无数。海天欲暮。故人兮，故今兮只今何处。举步上层楼，低首倾觞俎。眼里泪，酒中渗去。::||
近现代::温树校::望江天，夕阳无语销魂。只恨好景难留，弹指又黄昏。旧游那堪回首，忆菊花时节，有女怀春。念异乡作客，明眸皓齿，真个温存。而今剩得，青衫吊影，风竹敲门。镜破鸾孤，空一觉梦醒人杳，巫雨朝云。应挥慧剑，趁此时，斩断情根。但更恐，任山枯海竭，总销不去，心上创痕。::||
近现代::温树校::记得乔松阴下。初夜。浓话并肩时。只今空有泪双垂。谈笑两无期。同是碧天圆月。离别。鸾镜染轻尘。不知谁是薄情人。絮果与兰因。::||
近现代::温树校::粉黛知音难得。南国。灯下暗相期。百般娇态上双眉。隐约可思维。回首钿蝉钗凤。如梦。颦笑总成空。灵犀何处更相通。风雨闭帘栊。::||
近现代::温树校::满腔泪血，洒海天，当年误我儒冠。文阵蹉跎，爱河飘泊，知音遇也都难。带围渐宽。怕忆来，花下灯前。到如今，病骨支离，夜吟空对月光寒。肠断没人知得，问阿谁似我，仗马寒蝉。风恶衰林，云愁平野，将心挥洒蛮笺。欲浮钓船。把酒杯，邀下婵娟。碰余生，寄托烟波，也情留眼看。::||
清代::万锦雯::瑟瑟凉风动客衣。入山何处采芳菲。崖前湿树沾云腻，石上鸣泉带雨飞。行役困，酒家稀。冲泥又过竹桥西。安闲谁似持竿叟，短笠轻蓑坐钓矶。::||
清代::万锦雯::鹃血层层染瓣，猩红点点凝芽。窥香蛱蝶错疑花。绕遍曲阑欲下。晓起最怜著露，晚来尤爱笼霞。挽将春色到山家。不怕西风吹谢。::||
清代::万锦雯::却月添新黛，飞霞贴晓妆。闲随姊妹踏春阳。笑问如何水鸟、号鸳鸯。宿处常交颈，飞时每并行。好逑愿得比情长。归去忙描样子、绣成双。::||
清代::万锦雯::晨光欲曙。画角楼头初住。露华浓。草重犹粘绿，花低半压红。鸣鸡催落月，宿鸟咽残风。怕见分携处，各西东。::||
清代::万锦雯::新来燕子呢喃。睡难酣。又被邻姑催起，着春衫。娇欲颤。行还倦。笑相搀。同上小楼，闲倚、望归帆。::||
清代::万锦雯::忍泪送君时，江上青山斜矗。别酒一杯还暖，恨风帆催促。无情画舸疾于飞，一水渐拖绿。欲上小楼凝望，又垂杨遮目。::||
清代::万斯选::清溪钱先生，年少登仕籍。上陈八事疏，嘉谟尽硕画。毁撤魏监祠，书院开讲席。从游南皋子，正学重名节。历官之所至，义声夺人魄。衡文斋鲁邦，多士手加额。至今朝宇间，彩凤奋逸翮。虽然遭疑谤，微云掩曦赫。至诚能动人，贤者腕为扼。风驰云影过，天清日复白。义熙有全人，奄然归窀穸。人亡四十年，流芳动九陌。遗文金玉伦，含辉光四射。抚卷诵琳琅，声色雅可摘。其人邈千古，其心通一脉。我生在后时，丰采未亲炙。苍茫潦水尽，坐见寒潭碧。::||
清代::万斯备::可念招提客，眉攒欲遽回。一尊连雨至，双屐破云来。游策镫前计，新诗醉后裁。海棠殊解事，早放数枝开。::||
清代::万斯备::夜雨青枫路，秋风白豆家。醉眠三户酒，吟谢一篱花。山客云为服，溪渔宅是沙。人生贫亦适，所惜鬓空华。::||
清代::万斯年::与子精神洽，时形梦寐间。赏音若流水，回首独青山。云卧随时过，鹏飞计日还。钟期幸谋面，高辙许同攀。::||
明代::谢晋::投闲居别业，近市辟书堂。绛帐朝谈永，青衿昼诵长。卧闻床蚁斗，坐看隙驹茫。醉里弹长铗，高歌甚激昂。::||
明代::谢晋::高斋闲对客，谈论若悬河。俗处心常静，年增鬓未皤。日边红杏满，林下紫芝多。到处医名在，人称作华陀。::||
明代::谢晋::同住京华久，论交巳廿秋。琴樽惭作伴，诗画忝为俦。顾盼推青眼，蹉跎竟白头。江乡虽有梦，何日共盟鸥。::||
明代::谢晋::凤台南下路，烟树万家春。黯淡迷淮甸，微茫接汉津。连阴诗思积，入暮别愁新。目断天低处，依依似送人。::||
明代::谢晋::中吴佳胜地，见画想林泉。门掩青山里，窗开绿树边。身闲无俗虑，日晏尚高眠。今日翻为客，当年半是仙。::||
明代::谢晋::清凉开讲后，安国已书徵。杖锡随缘住，心怀彻底澄。凤台成远别，狮座拟高登。便欲相从去，皈依问上乘。::||
明代::谢晋::故乡新服阕，上苑喜重游。晴歇黄梅雨，凉生白鹭洲。儒风仍振作，师道复何求。相送金台去，征帆不我留。::||
明代::谢晋::昔同游里闬，今共客京畿。俄尔闻亲讣，翻然别我归。墓田松郁郁，江店柳依依。相送春将暮，因之泪满衣。::||
明代::谢晋::高朋倾盖日，况遇白头新。樽酒欢重会，歌钟动四邻。襟怀清似水，和气盎如春。座上投壶客，应知有祭遵。::||
明代::谢晋::公纪观先至，思家又欲归。香凝怀橘柚，春上舞莱衣。楚甸山容净，澄江树色微。舟行莫停滞，新□正双扉。::||
近现代::傅熊湘::不分吾行成踽踽。秋风独向空山语。山鬼目横波。山中萝薜多。湿云飞不断。细雨延秋半。三尺枉横腰。恩仇销未销。::||
近现代::傅熊湘::月圆能几。蚀与虾蟆矣。空说聚灰能止水。又被黑龙掀起。繁霜白尽芦花。朔风吹彻胡笳。除是天荒地老，不然此恨无涯。::||
近现代::傅熊湘::情一丝。恨一丝。和梦和烟化柳枝。春魂消尽时。人声嘶。马声嘶。此别孤身那得支。分愁寄与谁。::||
近现代::傅熊湘::过尽斜阳天与暮。风紧摇山树。黄菊可怜秋，独抱幽芳，未省霜枝苦。重来莫问消魂处。早被前番误。苦恨夜来风，吹雨吹寒，不解吹愁去。::||
近现代::傅熊湘::良缘倘觊天排定。医可心头病。一春无信又深秋。才去心头依旧锁眉头。银河斜挂秋星小。云带轻风袅。晚寒还与警宵眠。往事思量有泪泻如泉。::||
近现代::傅熊湘::一叶飞红，凭他写就相思句。天涯几树。摇落随风雨。倚尽高楼，不见人归处。斜阳暮。安排笺楮。分付征鸿去。::||
近现代::傅熊湘::人瘦。人瘦。不道消愁有酒。耽愁尽日昏昏。为怯西风闭门。门闭。门闭。难遣此时情泪。::||
近现代::傅熊湘::朝暮。朝暮。苦把佳期虚度。知他解忆侬无。书去难缄泪珠。珠泪。珠泪。肠断别来情事。::||
近现代::傅熊湘::西风吹断相思泪，天末孤篷。塞上归鸿。极望伤心处处同。和他梦也无由见，衾透寒风。夜永霜钟。并入愁肠百感中。::||
近现代::傅熊湘::冷雨凄风静掩门。天涯何处问伊人。等閒辜负可怜春。烟柳绿萦游子梦，落花红碾别轮痕。寻思无计又黄昏。::||
近现代::宋辅仁::留春春不住，饯春春已去。适将追送春，不识春归路。春归不可寻，笑问知何处。可惜少年时，枉自伤迟暮。::||
近现代::宋辅仁::烟光凝空暮山紫，丛芦飞雪霜花死。游啸清秋野路长，残照山阿白云里。沉沉荒寺隐疏林，尽日清凉无俗音。满地幽苔没行迹，蛛丝昼锁岩蒿深。破瓦鳞鳞窜苍鼠，阴房铜仙宝华古。空庭丹桂老无花，正殿炉烟绕柱斜。白首贫僧叹零落，日暮西风啼老鸦。::||
近现代::宋辅仁::枥骥篝鹰茹苦辛，频年相与困风尘。饥驱且进嗟来食，从古翳桑有饿人。::||
近现代::宋辅仁::三叠渝关趁晓征，峦烟断处岭云生。尘寰多少崎岖事，历尽崎岖蜀道平。::||
近现代::宋辅仁::秧田水满绿萋萋，杨柳成阴暗短堤。独立月明人静处，乱蛙喧后子规啼。::||
近现代::宋辅仁::桑麻鸡犬自成乡，十亩如云稻子黄。篱豆花疏秋尚浅，凉风一路木樨香。::||
近现代::宋辅仁::独坐藤阴院，无聊自检书。瓮头新酒熟，问有客来无。::||
近现代::宋辅仁::南薰五月时，采菱向江口。心心遗所思，不顾刺侬手。::||
近现代::宋辅仁::血洒平芜扑鼻腥，五州转战走雷霆。思兄作客三千里，愧我虚生五十龄。远道遗鱼时断续，闲门了鸟日东丁。苍茫秋色萧森气，四望高歌两眼青。::||
近现代::宋辅仁::霄汉双星望鹊梁，重来佳会引杯长。不知今夕为何夕，却自宜昌下武昌。太息人言无黑白，那堪时事变苍黄。寄身天地已如客，况复羁栖思故乡。::||
近现代::陈振家::此间未卜究如何，绿水青山意兴多。两耳由兹辞聒噪，只身渐次背风波。结篱拟种陶公菊，着手先供道士鹅。蜗角之争烦理会，但听樵话共禽歌。::||
近现代::陈振家::老树千年缀古苔，禽音一日啭千回。溪边野草离披发，岩曲山花烂漫开。带雨行云沉欲滴，弥烟回壑郁成堆。如斯好景几人识，不为采薪谁肯来。::||
近现代::陈振家::绿椰高耸缀蓝天，古岸黄沙水拍船。琼语如听吞舌话，瀛涯忽接换胎仙。南荒已异先时莽，故国谁嗤今日颠。苏子尚然无悔意，人生何处不随缘。::||
近现代::陈振家::万里波涛浸夕霞，岭东回望紫烟赊。故园歌泪付飞梦，异域物情同握蛇。征棹但随流水远，离鸿未必逐风斜。丈夫伸屈寻常事，四海茫茫处处家。::||
近现代::陈振家::一鸣长笛别家山，碧海青天白浪欢。既往百忧留后验，未来万事只前观。弄涛须学渔夫勇，戏浪应同鸥鸟安。遥望前程云水阔，已将得失等闲看。::||
近现代::陈振家::不问才华不问龄，肯从田亩即知青。船横南海赠看水，夜入琼山白赏萤。大有农功资汝学，莫将文理说人听。明朝山上砍芭去，先习柴刀怎发硎。::||
近现代::陈振家::南来决计只须臾，畏见故人评指趋。尘网半生心厌倦，烟波千里浪崎岖。遭逢未把阿谁怨，跌倒端宜自己扶。愿觅长沮从穑稼，强教争做笔头奴。::||
近现代::陈振家::应是烟霞前世身，归寻泉壑结芳邻。家无长物行轻便，榜有荣名情认真。凡铁枉劳高匠煅，散樗或合异山珍。还将卅载邯郸梦，换作殊方眼界新。::||
近现代::陈振家::建树无方枉自惭，早生去志向烟岚。托承玉训来天北，思佩红花下海南。绘绣地球诚大计，忝逢盛事岂无参。鹏溟定有神仙在，似可浮波为一探。::||
近现代::陈振家::风丝穿绿竹，溪影映青椰。闲坐观诸妙，端心味物华。看山怀静气，搜韵笑生涯。自放应无悔，勿嗟前路赊。::||
清代::林树梅::山郭新晴野草香，薰风吹动葛衣凉。劝农遍种三杯粟，引水新开九曲塘。事事便民真父母，心心报国大文章。昨朝应有村儿女，争看先生笠屐忙。::||
清代::林树梅::踪迹如蓬转，风波又一经。地原多鬼市，人喜逐鱼腥。古剑寒肝胆，奇书瀹性灵。归装何所有，囊底贮空青。::||
清代::林树梅::蜃气喜初收，承欢骋壮游。烽烟诸岛静，诗思一帆秋。阅岁同休戚，临行且唱酬。吾乡斜照里，指点是浯洲。::||
清代::林树梅::昔我初来处，舟从外堑迂。厨娘炊犊粪，蜑女鬻螺珠。日落风沙舞，乡偏气候殊。他年誇远客，瀛海有珊瑚。::||
清代::林树梅::澎山三十六，荒垒半渔寮。虎井风烟壮，龙宫暑瘴消。云生香鼎屿，雷压吼门潮。访古屯军迹，周回荡短桡。::||
清代::林树梅::又来经旧镇，指点七鲲洲。父执多青眼，军民半白头。楼高边海戍，路隔瘴云秋。不尽当年感，何心话壮游。::||
清代::林春和::岂弟君子，在彼中河。惠我南国，来游来歌。民之父母，其乐如何。以介眉寿，百禄是荷。::||
清代::林春和::圣朝崇吏治，海表有贤臣。注意诗书教，关心疾苦民。今将周甲子，共庆降申辰。有此群情载，应成不老春。::||
清代::林星垣::昨日承君赠新诗，今日看君作隶字。君诗脱口尽灵机，君字挥毫皆古致。努力自姱修，非但诗兼字。慎勿恃聪明，聪明多暴弃。慎勿矜才华，才华招妒忌。廿四桃李春，九万鹍鹏志。忝附忘年交，数言寓深意。吁嗟乎，襕衫落拓耸吟肩，穷途怕洒英雄泪。读书岂止为科名，科名本是男儿事。::||
清代::林星垣::卌载客台阳，沧桑感一场。白头遭乱世，赤手怕还乡。有命何妨俟，无才只自伤。故人如问讯，诗酒尚颠狂。::||
近现代::聂绀弩::红氍毹上一惊鸿，万里雄飞震白宫。奴乐鞭声随处响，鞭梢翔影倏无踪。老归大泽菰蒲尽，露冷莲房附粉红。抬头忽见天边月，五十年前忆旧容。::||
近现代::聂绀弩::洪都见峙弹痕墙，更访洪湖系马桩。叱咤风云天变色，荡平阶级地留创。是谁仇敌谁朋友，不死沙场死铁窗。安得菜刀千万把，迎头砍向噬人帮。::||
近现代::聂绀弩::世间何物谓之癌，百战功高挽不回。绝代风流戛然止，人生七十夭如哀。江山故宅思文采，淮海丰碑伟将才。噩耗惊雷难掩耳，楚囚偷写吊诗来。::||
近现代::聂绀弩::枪十万枝笔一枝，上鞍杀贼下鞍诗。犬儒惜墨如金处，虎将涂鸦以血时。水侧磨刀工部句，楼头看剑稼轩词。酒酣抓笔当枪弹，一弹洞穿膏药旗。::||
近现代::聂绀弩::浊浪淘沙百战鏖，进攻神速又迂包。江东子弟娴兵甲，天下英雄爱堑壕。谋画帐中虎皮椅，声威马上鬼头刀。东风墓雨周郎便，打打吹吹娶小乔。::||
近现代::聂绀弩::于无声处响惊雷，天下呜呼恸哭谁。总理今朝登假去，斯民卅载沐恩来。风流人物谁无死，痛彻乾坤此一悲。祖国山川伤瘦瘠，化吾身骨作肥灰。::||
近现代::聂绀弩::已见东风拂面来，九重阊阖向人开。春城日暖花添蕊，沧海月明蚌献胎。几度空山新雨后，尚何涸辙鲋鱼哀。天门百战降龙木，改楔宫墙恐不才。::||
近现代::聂绀弩::昨宵疑见故人来，字贴诗篇印谱开。满目琳琅遮玉面，泼天风雨黯珠胎。今番好梦酣如醉，一寸相思淡未衰。盼得东风吹万树，乾坤何止两樗才。::||
近现代::聂绀弩::今甫得盘苟日新，行看天下四时春。诗尊杜甫工勤苦，文羡桐城远俗伦。富果能求策吾马，醯焉或乞假诸邻。家贫人谓尘生甑，无甑何来甑上尘。::||
近现代::聂绀弩::六鹢何因定退飞，秦人似比越人肥。仰止龙门归未得，浴乎汾水咏而归。谁知苦我天何补，说不赢君见是非。止水偷窥余信老，插它一朵小红薇。::||
近现代::陈仁德::老去长怀旧日欢，新诗改罢已更阑。昏灯照眼真如梦，浊酒盈樽略带酸。每望河山生感慨，早从风雨识艰难。笑看朔气漫天起，且伴松梅共岁寒。::||
近现代::陈仁德::亦曾离合亦悲欢，如此生涯意已阑。冬夜从来归冷落，文人到底是穷酸。成仙鸡犬升天易，入辙鱼龙下海难。广厦长裘虚幻耳，短窗禁得北风寒。::||
近现代::陈仁德::萤屏黯淡不成欢，粉壁昏灯夜已阑。欲住长安愁米贵，虚抛壮岁总心酸。年光容易催人老，尘世依然行路难。坐到三更无个事，隔窗斗觉朔风寒。::||
近现代::陈仁德::岁暮霜风落日曛，釜溪碧水映彤云。桨声船影随波远，树色山光隔岸分。想像当年干气象，从来此地蔚人文。宋公遗址今犹在，指点楼头说旧闻。::||
近现代::陈仁德::遥望并州系我思，漫劳千里寄新辞。缘交今世疑前世，理合先知觉后知。风雨飘零迷路久，江湖辗转识荆迟。同瞻马首今朝事，南北东西共献诗。::||
近现代::陈仁德::踏过珠江第几桥，丛楼迤逦倚天高。九重城阙生云气，一派波澜接海潮。盛世笙歌能醉客，名城财富久称豪。岭南自是风华异，秋尽炎光尚未消。::||
近现代::陈仁德::也知沉默胜黄金，况复雷池久设禁。惟酒后能稍放胆，到人前已倍当心。奈何血泪千秋痛，讵忍河山百毒侵。读圣贤书思救国，登高焉得不悲吟。::||
近现代::陈仁德::老来渐与世无争，一片诗心见性情。留得琴书随梦在，缀成章句让人评。可能隔代论功罪，应许他年定浊清。又是空山新雨后，桂香月影入帘轻。::||
近现代::陈仁德::春花秋月去如烟，浪迹渝州忽十年。厌说壮图成已往，尚馀豪气似从前。扪心中夜常思过，载酒高楼便欲仙。富贵浮云非所望，闭门独自理残编。::||
近现代::陈仁德::梦里依稀热泪流，每年今日独登楼。西川花落添新恨，北阙云深锁宿愁。痛哭青年成白骨，绝怜碧血溅金瓯。前尘历历难忘却，浩气当时动九州。::||
明代::释宗泐::马卿独念宋中微，图写诗篇墨采辉。戍甫戍申都不及，西风淮岸铁为衣。::||
明代::释宗泐::黄鞠初开白露零，淮河水落远山青。一声雁度秋云冷，吟到黄昏月满庭。::||
明代::释宗泐::欲成仙道古来难，曾向先师学内丹。不省稚川尸解去，人间犹自葬空棺。::||
明代::释宗泐::竹外茅斋橡下亭，半池荷叶半池菱。匡床曲几坐终日，万叠青山一老僧。::||
明代::释宗泐::閒门寂寂掩芳春，坐看梨花带雨新。鸟自白头浑不觉，可堪啼向白头人。::||
明代::释宗泐::帝遣山人远入戎，半年情绪客程中。陇头流水今朝别，人自西行水自东。::||
明代::释宗泐::潼关西去入秦京，今古人多此路行。谁料不缘名利客，黄尘扑面听车声。::||
明代::释宗泐::艮岳秋深百卉腓，沙尘吹满衮龙衣。凄凉五国城边路，得似寒江独棹归。::||
明代::释宗泐::风送仙香度玉墀，朝天归路月明时。忽逢子晋云中下，借得龙笙鹤背吹。::||
明代::释宗泐::病里看花更惜花，谁分秋色到禅家。一年一度催人老，相对无言日又斜。::||
近现代::黄浚::微官如护鸡，书隙役高凤。颇疑腾腾春，颠眴掷宾送。道逢曲江人，腰衱照飞鞚。始知天气新，佳日足抟弄。遂追华林宴，喜接小海讽。是时柳初荑，峭冷勒寒霿。临河得嘉客，爨句发嘲哄。永怀定东陵，武帐坐久空。春农化兵甲，铜辇閟秋梦。郊原复何有，起视斗士众。偷閒且放浪，将压睨榱栋。不祥理当祓，勿使侨言中。::||
近现代::黄浚::神州积劫如茧丝，文献拘湮政术涣。皇天畀公一太阿，泱漭万流看截断。三十年间身许国，独立雷霆狎危难。众生但随斗杓转，岂识垂天亘昏旦。十载幸为便坐侍，口不能言但欢叹。即论旧学空千夫，赤手溃围真好汉。心胸已拓古豪杰，更为苍生具朝盥。世人嚄唶阴符佩，忠恕焉知终一贯。微闻出世为大事，鼎鼎百年始及半。径须置酒为君歌，酡取朱颜一笑粲。::||
近现代::黄浚::平生喜浙诗，颇复惋其碎。谓当得名世，大力挈万槩。峨峨海日楼，独起辉一代。渊沦合儒释，九典后车载。往时石遗翁，标举数惇诲。敬为一瓣香，心向惧未逮。何时苞蘖姿，远中匠石睐。深心掖后学，片楮敌十赉。自怜无窅思，兴至事彫缋。上烦菩提行，揽卷牵俗爱。欧苏皆證韩，所證皆三昧。斯言譬香钵，须弥在其内。拜嘉纫兹语，旦夕以为佩。::||
近现代::黄浚::拘尸阇维逾千年，三藏罗汉相矫虔。鸠尸那竭国入海，正法当灭无再延。阿难垂泪告四众，永世释子心悁悁。北齐慧思憬此志，护法自谓藏山便。琬师瓶锡继不坠，追琢秀景留幽燕。我踰防山拊南隩，岭脊遥见青摩天。皠皠洞门列飞楯，稍有松柏芃其巅。洁斋向晚宿西峪，晓蹋荦确辞竹箯。兹山脉导红螺崄，般州岢罗相周旋。洪荒旧传七龙穴，谁其得者南岳禅。想当伐山践弘愿，亿众邪许开必先。上烦雷车漂香树，下乞宫禁糜金钱。创源大业逮贞观，涅槃经始完彫镌。砻磨方石锢以铁，缒凿甘井岩为穿。祖堂五代踵将作，佛力所向无至坚。自唐迄辽盛写补，朝山五塔思金仙。雷音一洞最袤广，千佛绘柱书字妍。其馀诸洞閟白日，时有异客窥椎毡。我来凭眺致三叹，嵎地杰构天能全。众生已在瞋恚窟，孰发龙藏消冤愆。袈裟变白度不远，文字刊落言无诠。眼前涿野绿浩浩，昨岁战骨萦荒烟。::||
近现代::黄浚::迎头云如䃜，风急雨且至。众山髡而绀，西岭特滃翠。心知精蓝近，扬策趣孤辔。山穷得清溪，溪树极阴邃。白杨鸣策策，犯雨径入寺。阶泉澌渐密，庭竹偃有致。相看褦襶客，餍此清静地。谁能学题壁，箧韵写自记。::||
近现代::黄浚::郦经夸石穴，隋志称玉堂。天馀千年幽，使我穷青苍。灵峰吐谽谺，其藏备万方。爇炬逐前导，蛇进十步强。稍得办璀璨，窅窊疑芝房。又疑丁东院，触处皆铿锵。昏井下匍匐，溜壁扪徬徨。雄龙既已驱，仙鼠复已亡。石尽意必水，孰能赍一杭。琐琐记乳状，吾宁摹石仓。::||
近现代::黄浚::东坨翘摘星，西坨迥望海。青青藏岝峉，淩晓作晁彩。登峰复下阪，心怍屦每殆。忽焉入幽径，万绿被葳隗。无穷出清夐，泉语乱珠琲。况闻碎叶声，戛戛踏磊磈。是间近洞府，云水气故在。萧森通地天，阴壑秀千载。已令疲应接，叹息颂真宰。::||
近现代::黄浚::斜河左挂窥荒龛，云陴黮起南山南。露篁无声钟意歇，若有清梵来相参。疏星正在水精域，千载夜气专瞿昙。仰天拊枕不复寐，归去吾亦营茅庵。::||
近现代::黄浚::两崖刺苍天，寂寞下千尺。山云无尽幽，山径抉危碧。何人结茆庵，蚁附见行迹。磴高时入云，云絮软可擘。想当龙公来，万瀑荡云脉。山晴礀亦静，佳绿在娟柏。攀梯孰云倦，寒意满篸帻。独有上方钟，泠然识閒客。::||
近现代::黄浚::大房号奥室，雄深蔽幽都。我行犯阳𦦨，西笑矜良图。连山鄣良乡，剑弩为前驱。笋将五十里，何止痡仆夫。岂知神灵宅，其藏固郁纡。襟喉孤山口，左转徐崎岖。翠岑从天来，远观疑路无。渐穷擘苍苍，松石礐且粗。翼然一茅庵，接引名不虚。稍得辨山脚，真面仍模糊。微径据蜿蜒，众壑皆北趋。回看衔尾舆，若缘九曲珠。一转一绝壁，肃与人间殊。峭碧耸山骨，缛绿敷山肤。千寻竦长戟，两涧刓谲觚。阴阴坠萝春，邈邈馀禽呼。仰睇狭旻色，臆想必日晡。遂忘跻攀缓，但有颜神愉。粼粼欢喜台，挂岭支我趺。上犹岧峣青，下已杳窱逾。用叹兹山阿，颀然甲朔区。当年华严师，扰龙安浮屠。是何无外力，凿此造化炉。吾生厌忧患，回向期团蒲。何时象王峰，盂杖相提扶。::||
明代::潘希曾::溪头浩浩秋水生，黑云四幂雨未晴。野荞随波田父泣，河鲫跋扈渔翁惊。城中仓廪无馀积，米舶初通过江客。乘潮逆浪来不时，到市千钱论一石。::||
明代::潘希曾::旱来恨见秋霖迟，淋漓浃月仍苦之。禾焦豆萎已无救，坏屋决梁安用为。生柴价高陈粟贵，流离载道闻歔欷。莫怪农家贱卖牛，待餔欲给晨昏费。::||
明代::潘希曾::农人幸麦秋，刈穫及未雨。既刈天转晴，暂饱终恐馁。盻盻五月来，赤地极千里。哀哉无辜民，为此旱魃苦。露祷良辛勤，讵睹南羊舞。作朝风雷发，淋漓夕方止。蹄涔乍渺漫，龟坼渐泥滓。麻菽仅可播，分秧尚无水。三日雨不继，粳稻知已矣。丰山灵滁阳，兴云恒自此。下有柏潭龙，变化莫可拟。冥冥果何意，为惠不终始。岂无沟洫利，世远孰经理。亦有桔槔功，惰农弃不举。人谋或未臧，天乎吾何吁。素食愧官守，对之空汗泚。::||
明代::潘希曾::往年九日菊未花，今年九日花尽嘉。霜前寒蕊重重好，滁山不把龙山誇。反扃官舍白日静，对汝悠悠两形影。举杯相酹还自酬，花神醉未谁能省。何处登高可披豁，茱萸更向花前掇。不柰秋风生客愁，雁行吹断江天阔。::||
明代::潘希曾::苍松产徂徕，不知冰雪寒。砥柱中河流，障彼狂波澜。木石何足道，所贵全其天。人虽万物灵，天性畴能全。卓哉二孀节，秉志何贞坚。母也矢靡他，之子同辛艰。茕茕吊形影，藁砧无时旋。九死乃一生，育孤绍家传。天道谅有定，未亡永馀年。我歌柏舟诗，千载世教宣。::||
明代::潘希曾::滁山偶为醉翁有，终古亭台屹不朽。涧泉清浅碧玉流，石刻盘拿老蛟走。峦回树翳日色迟，仰视卓午忽己酉。吁嗟翁醉何时醒，更上翁亭酹翁酒。::||
明代::潘希曾::花山秀滁阳，不在琅琊下。空谷封白云，自昔游者寡。东风三月时，牡丹映山赭。我来属春去，残枝绿潇洒。品色验根荄，采之忽盈把。慇勤愧良朋，行厨劝杯斝。一笑各尽欢，顾景不能舍。归舆倚微醺，落日净原野。::||
明代::潘希曾::梨花盈盈雪一树，照日不消半含露。香气氤氲百和馀，隔墙暗逐东风度。桃夭杏艳多名园，春深狼藉空愁烦。醒心忽到池塘路，疑是江梅初返魂。休将一枝看带雨，长门掩泣谁为主。莫待溶溶月满庭，素娥心事尤孤苦。快哉君家今日晴，酿泉之酒花边倾。更饶齿颊有张谷，梦回犹足消馀酲。::||
明代::潘希曾::飞花满路春风香，柳条弄日鹅儿黄。如此风日亦可喜，趁逐儿女如颠狂。花香欲与兰争馥，柳黄渐似柏枝绿。为佩为梁自有真，往往风流托空谷。琅琊山椒一杯酒，坐我深春亦何负。吁嗟此意空寂寥，眼底纷纷醉花柳。::||
明代::潘希曾::好诗莫苦吟，好棋莫贪著。苦吟徒劳呕出心，烂柯祗为贪棋错。诗以写我情，棋以拨我闷。意匠心兵不自持，斲丧真淳起争论。君不见三千风月醉一生，十九岐路谁能明。何如虚室坐终日，一洗烦恼令神清。孔删羲画不啻足，超然且与吾心盟。::||
近现代::龙榆生::忍泪看天，怆孤寄、层冰千尺。哀时意、江关词赋，兰成萧瑟。赞佛清凉伤窈窕，影梅金谷迷朱碧。怅双成、何忽似明妃，思佳客。重阍锁，森戈戟。西陵下，看松柏。更几多沈恨，共谁呵壁。疑案钩稽情具在，沈吟次第天难黑。倩何人、为散杜陵愁，吹长笛。::||
近现代::龙榆生::岁岁重阳，古今多少登高者。珠穆朗玛。奇采难描画。绝顶能攀，谁敢相凌藉。苍穹下。阴晴变化。辉映吾庐也。::||
近现代::龙榆生::热爱大时代，揽镜惜衰颜。病魔直似顽敌，奔突胁胸间。来势颇为凶猛，竞向咽喉阻梗，日必两三番。掷尽手榴弹，呼吸亦维艰。果何怪，恒并发，觅医难。沙锅打破追问，误我是儒冠。抵抗寒邪无力，深感培花温室，脆弱易凋残。续养浩然气，朝日照团团。::||
近现代::龙榆生::忘我试瞻瞩，昂首一扬眉。吾生六十三岁，强半受凌欺。萍寄洋场十里，忍看群遭鞭捶，炫眼是花旗。谁为信高洁，乌黑一般飞。星火纵，东风猛，运全移。辉辉丽日高照，无远不来仪。八表同深鼓舞，今日更谁敢侮，景物竞芳菲。莫作等閒看，永固万年基。::||
近现代::龙榆生::相望渺烟水，怅对太平洋。俯窥一碧如镜，何处问沧桑。纵有狂鲸跋浪，试看风雷激荡，雾敛涌清光。骨肉散还聚，瞬息伫空航。睇蟾采，能普照，变炎凉。梦中儿女欢叙，忽觉在他乡。故国江山无恙，更喜全新气象，老至得眉扬。万里共明月，桂酒正芬芳。::||
近现代::龙榆生::青眼为谁横。骇浪惊涛亦饱经。乍喜重逢开口笑，劳生。齿豁头童爱晚晴。菊可制颓龄。且向庭前掇落英。何日扁舟苕霅去，徐听。雏凤鸣谐老凤声。::||
近现代::龙榆生::龙眼累累倚夕曛。樵风乍起暮蝉闻。黄云绣垄待尝新。身健不愁张火伞，岩深徐看涌金盆。丛兰浥露泛奇芬。::||
近现代::龙榆生::品泉长忆康王谷。七椀情心目。别来牯岭几经秋。浩浩大江东注雪盈头。平生每作归田计。筋力惊衰惫。香浓味酽看新芽。沁入肝脾遐想更无涯。::||
近现代::龙榆生::江南好，把盏转情亲。前度暗惊狮子口，后期重品碧萝春。长爱物华新。::||
近现代::龙榆生::暑气今年来忒狠。禁惯炎凉，懒问秋期近。剸席未惊人瘦损。只愁黄叶飞成阵。楼外轻雷闻隐隐。道阻银潢，谁为传芳信。一抹霞光风骤紧。松篁写韵歌无闷。::||
近现代::毛泽东::军叫工农革命，旗号镰刀斧头。匡庐一带不停留，要向潇湘直进。地主重重压迫，农民个个同仇。秋收时节暮云愁，霹雳一声暴动。::||
近现代::毛泽东::山，刺破青天锷未残。天欲堕，赖以拄其间。::||
近现代::毛泽东::山，倒海翻江卷巨澜。奔腾急，万马战犹酣。::||
近现代::毛泽东::好八连，天下传。为什么？意志坚。为人民，几十年。拒腐蚀，永不沾。因此叫，好八连。解放军，要学习。全军民，要自立。不怕压，不怕迫。不怕刀，不怕戟。不怕鬼，不怕魅。不怕帝，不怕贼。奇儿女，如松柏。上参天，傲霜雪。纪律好，如坚壁。军事好，如霹雳。政治好，称第一。思想好，能分析。分析好，大有益。益在哪？团结力。军民团结如一人，试看天下谁能敌。::||
近现代::毛泽东::天井四四方，周围是高墙。清清见卵石，小鱼囿中央。只喝井里水，永远养不长。::||
近现代::毛泽东::秋风度河上，大野入苍穹。佳令随人至，明月傍云生。故里鸿音绝，妻儿信未通。满宇频翘望，凯歌奏边城。::||
近现代::毛泽东::三上北高峰，杭州一望空。飞凤亭边树，桃花岭上风。热来寻扇子，冷去对美人。一片飘飘下，欢迎有晓莺。::||
近现代::毛泽东::朝雾弥琼宇，征马嘶北风。露湿尘难染，霜笼鸦不惊。戎衣犹铁甲，须眉等银冰。踟蹰张冠道，恍若塞上行。::||
近现代::毛泽东::别梦依稀咒逝川，故园三十二年前。红旗卷起农奴戟，黑手高悬霸主鞭。为有牺牲多壮志，敢叫日月换新天。喜看稻菽千重浪，遍地英雄下夕烟。::||
近现代::毛泽东::翻山渡水之名郡，竹杖草履谒学尊。途见白云如晶海，沾衣晨露浸饿身。::||
清代::丘逢甲::眼底闽山与粤山，霸图山色有无间。老僧不管人间世，黄叶满林秋闭关。::||
清代::丘逢甲::仙人去后碧云寒，丹灶无烟玉井乾。留得残棋一枰石，秋风吹客话长安。::||
清代::丘逢甲::秋河挂树露华浓，残月衔山起听钟。花影满身寒不寐，不知身在最高峰。::||
清代::丘逢甲::下方僧院众山巅，百折林梢路更前。绝顶别开新世界，濛濛花雨散诸天。::||
清代::丘逢甲::广福庵寒锁落花，开山初祖属吾家。欲寻凤髻峰前塔，斜日秋林噪暮鸦。::||
清代::丘逢甲::百盘路尽是山门，避世人犹宅址存。消受桃花千万树，梵王宫占武陵源。::||
清代::丘逢甲::将军席罢梅仍落，学士轩空柏自留。犹有旧时明月在，照人来作闰中秋。::||
清代::丘逢甲::尽洗苏王伪体篇，空山飞瀑泻寒烟。山灵自展凌云手，妙写馀霞散绮天。::||
清代::丘逢甲::三柏生枯气郁苍，沉沉紫殿梵云凉。绿杉野屋隔溪水，牧笛数声山月黄。::||
清代::丘逢甲::般若台荒噪暮鸦，香炉峰冷挂残霞。夕阳尽作燕支色，染出秋林树树花。::||
清代::王贞仪::日色暖平津，乡梦杳、寻屐忒愁人。想金勒騧嘶，夕阳烟淡，玉楼人望，广陌痕新。碧影萋萋三春暮，南浦犹伤神。蜀魄叫残，楚魂招罢，瘦馀中妇，眉黛空颦。凄凉青冢上，香环埋、艳骨偏自成茵。更有长门，参差辇路徒亲。却几多萦得，新愁旧怨，天涯故国，泣雨迷尘。肠断芳晨，绣帏日掩青春。::||
清代::王贞仪::庾岭烟迷夜寂寥。罗浮月冷路迢遥。可堪空色不相遭。风笛吹残浑欲断，霜笳听罢惯能销。依依脉脉迥难招。::||
清代::王贞仪::关塞冷秋风。沙雾迷濛。可怜秋去又匆匆。凝望乱烟衰草外，离恨无穷。最好故园中。黄鞠丹枫。蟹螯双擘酒盈钟。此景那堪回首忆，愁见归鸿。::||
清代::王贞仪::无端寒雨促秋光。晚风凉。野云苍。才有梧桐，助响落银床。窗外声声浑不住，愁绝处，夜偏长。况添低砌又啼螀。乱回肠。更心伤。炉内寒烟，销尽水沉香。欹枕难堪听到晓，心滴碎，怯空房。::||
清代::王贞仪::白露。白露。结作清霜彫树。树头愁杀乌栖。隔个窗儿乱啼。啼乱。啼乱。惊醒罗帷梦断。::||
清代::王贞仪::残照城东，风急处、暮笳声咽。正卸毂、平原祠外，前行瞻谒。作郡回思天宝日，九重乐极金瓯缺。蓦然闻鼙鼓，起渔阳，霓裳歇。卫弹邑，千秋节。争坐位，千金贴。只拒降斩使，是何忠烈。犹有祠堂传俎豆，更存心迹书碑碣。羡双双姓字，弟兄香，常山舌。::||
清代::王贞仪::东风峭。一车轧轧长安道。长安道。瓦天青翠，云封岳峤。软红扑面飞沙罩。客途空惹梅花笑。梅花笑。家园回忆，玉窗冰照。::||
清代::王贞仪::到得秋来愁便阔。悲风又剪桐枝落。天际哀鸿，林间病叶，断送秋光寂寞。剩对黄花怜瘦索。淡容冷艳枝枝弱。一盏香醪，半帘残月，强把诗情咀嚼。::||
清代::王贞仪::嫣红姹紫开偏早。看来颜色同人好。花貌媚于人。春光正十分。雨风难作主。浮艳归尘土。洒泪怨残丛。无端减玉容。::||
清代::王贞仪::小泊行艖路偏赊。云影雁行斜。数株疏柳，一痕残照，几点归鸦。芦花两岸如飞雪，潮汐下寒沙。水国西风，竹蓬夜月，人在天涯。::||
清代::李友太::读书吊古人，我不能问字。著书赠后人，我不能执艺。徬徨雨处心，寂寞一生志。不如来饮酒，看花百日醉。一花才烂漫，俗眼便惊异。那知后花荣，初花积憔悴。人人作佳传，竹书不胜记。人人要易名，柳下不胜谥。花亦犹人耳，久开不如坠。::||
清代::李友太::化工生一花，结构殊苦辛。自趺到须瓣，累积穷微尘。譬之人百骸，阙一非完人。一朝颜色萎，堕落吹缤纷。生之必一年，败之无半旬。我故特爱惜，以答造化勤。换花试改插，又是花一身。::||
清代::李化楠::暗风惨惨入林壑，喷雾藏烟日色薄。危坡直下二十里，云水阴寒气参错。蓦地如雷吼一声，行客软战不能行。公然白昼𤣎人食，负嵎咆哮谁敢撄。居人惶怖路人苦，传闻共道山有虎。我来经过问居民，尔县谁欤实守土。人恶害人当即除，虎恶比人定何如。居民答言县官好，政简刑清民不扰。朝朝驱虎北渡河，山中猛虎还更多。::||
清代::李化楠::生来死往迭相送，尘埃野马浮生共。世人都在梦中过，那向梦中还说梦。卢生黄粱众所嗤，人人卢生自不知。荣华富贵都在念，何当只说卢生痴。人生出处计已审，萧然一榻只甘寝。此中炯炯自分明，不劳道士授磁枕。::||
清代::李化楠::始发自龙门，绝壁痕如削。悬崖多佛像，不知何年凿。江水傍崖趋，激越鸣蹊壑。杈丫天半石，向人头上落。金鳌亦有背，飞仙尚留阁。怪石浮江湍，孤根潜水窟。行当绝险处，顾盼生骇愕。似人立舟中，虚荡难稳著。行行登山椒，始觉天宇廓。雄关扼形胜，烟光浩漠漠。性僻爱奇险，幽居苦萧索。兹来得壮观，耳目因寄托。::||
清代::李化楠::剑门关下一夜雨，飞泉倒卷长松舞。溪涨涂泥不可行，恰当此处逢端午。男儿堕地走年年，回首庭前榴树边。题诗纵酒酣歌笑，看花躤柳共留连。而今寂寞山中路，山树凄迷半烟雾。小市菖蒲无可寻，斗草儿童入山去。::||
清代::李化楠::怪石突兀山嵯峨，溅溅流沫车轮过。但觉风声四山下，那知脚底龙腾梭。石窦坱开水鸣潏，土人云是龙所辟。龙能致水信有之，谓龙开山恐未必。连峰不碍水归东，乾坤特与一窃通。鬼斧神工都不用，龙来恰好作潭洞。君不见瞿唐峡口剑门关，倚天峭壁青巉巉，是龙非龙谁镌劖。::||
清代::李化楠::雷风震荡鬼夜哭，壮士奋怒山为却。手擘铁崖两扇开，神工不用施樵凿。美女金牛事有无，天教破险通秦蜀。迤逦峡尽见雄关，关封峡口如泥丸。造化瀜液相缀补，抟沙撄土堆苍峦。我行观山心已厌，惟有兹山看不倦。沿溪翠筱绿沾衣，匝地野花红拂面。良牧有意夸山灵，标题旧迹建茶亭。当年若无霹雳手，至今何人知五丁。::||
清代::李化楠::孤城颓废没荒榛，白日寒多不见春。穷巷未消连夜雪，残镫还照隔年人。关门自古通沙漠，边塞而今尽仆臣。城下将军无所事，相逢一笑劝杯频。::||
清代::李化楠::游客思家万里还，艰难初上七盘山。鸟啼绝谷深难见，猿上悬梯近可攀。西指蚕丛开蜀道，北通云栈销秦关。幸逢老叟闻乡语，强破愁怀一笑颜。::||
近现代::卢青山::肯德垃圾产于西，狗彘之食人弃遗。一入吾夏何神奇，彼上等人群趋之。如蝇得矢相推挤，莸邪薰邪谁曾知。齿牙满地光迷离，岂遑顾此且朵颐。出门矫首行施施，顿觉其母白其皮。::||
近现代::陈振家::此间未卜究如何，绿水青山意兴多。两耳由兹辞聒噪，只身渐次背风波。结篱拟种陶公菊，着手先供道士鹅。蜗角之争烦理会，但听樵话共禽歌。::||
近现代::陈振家::老树千年缀古苔，禽音一日啭千回。溪边野草离披发，岩曲山花烂漫开。带雨行云沉欲滴，弥烟回壑郁成堆。如斯好景几人识，不为采薪谁肯来。::||
近现代::陈振家::绿椰高耸缀蓝天，古岸黄沙水拍船。琼语如听吞舌话，瀛涯忽接换胎仙。南荒已异先时莽，故国谁嗤今日颠。苏子尚然无悔意，人生何处不随缘。::||
近现代::陈振家::万里波涛浸夕霞，岭东回望紫烟赊。故园歌泪付飞梦，异域物情同握蛇。征棹但随流水远，离鸿未必逐风斜。丈夫伸屈寻常事，四海茫茫处处家。::||
近现代::陈振家::一鸣长笛别家山，碧海青天白浪欢。既往百忧留后验，未来万事只前观。弄涛须学渔夫勇，戏浪应同鸥鸟安。遥望前程云水阔，已将得失等闲看。::||
近现代::陈振家::不问才华不问龄，肯从田亩即知青。船横南海赠看水，夜入琼山白赏萤。大有农功资汝学，莫将文理说人听。明朝山上砍芭去，先习柴刀怎发硎。::||
近现代::陈振家::南来决计只须臾，畏见故人评指趋。尘网半生心厌倦，烟波千里浪崎岖。遭逢未把阿谁怨，跌倒端宜自己扶。愿觅长沮从穑稼，强教争做笔头奴。::||
近现代::陈振家::应是烟霞前世身，归寻泉壑结芳邻。家无长物行轻便，榜有荣名情认真。凡铁枉劳高匠煅，散樗或合异山珍。还将卅载邯郸梦，换作殊方眼界新。::||
近现代::陈振家::建树无方枉自惭，早生去志向烟岚。托承玉训来天北，思佩红花下海南。绘绣地球诚大计，忝逢盛事岂无参。鹏溟定有神仙在，似可浮波为一探。::||
近现代::陈振家::风丝穿绿竹，溪影映青椰。闲坐观诸妙，端心味物华。看山怀静气，搜韵笑生涯。自放应无悔，勿嗟前路赊。::||
近现代::余菊庵::地僻千山静，春晴荔著花。风传闻犬吠，林外几人家。::||
近现代::余菊庵::屋角听虫语，庭前待月升。更深人静后，默默动离情。::||
近现代::余菊庵::东坡曾有言，不可居无竹。闲挥两三竿，聊慰食无肉。::||
近现代::余菊庵::本性由来冷，冰姿迥出尘。眼前多俗物，知己是诗人。::||
近现代::余菊庵::秋声初在树，野旷净无埃。寂寂空亭子，幽人期未来。::||
近现代::余菊庵::清夏江乡好，荷香处处幽。愿君添小艇，著我溯中流。::||
近现代::余菊庵::舟停人语杂，知泊九江堤。细雨空濛里，庐山不许窥。::||
近现代::余菊庵::昔有莫愁女，因之名此湖。不知愁底事，可有见怜无。::||
近现代::余菊庵::西湖从此别，恋恋在今宵。湖月解人意，相随过断桥。::||
近现代::余菊庵::登上飞来峰，巉岩有奇趣。此峰能再飞，愿随峰飞去。::||
明代::袁华::释书经律论，中分大小乘。繇汉历唐宋，翻译卷帙增。微义浩河沙，究竟谅未曾。权师未识面，闻誉如云腾。兹登雨花堂，闻妙心源澄。庭眠惠远鹅，臂驾支遁鹰。天池九万里，扶摇自此升。为言虚白翁，归休理寒镫。::||
明代::袁华::英英三素云，璚楼出林莽。中有仙者徒，冥栖在其下。手握造化机，足摄天地户。我欲往从之，凡骨未能羽。唯见碧桃花，循流出溪浒。::||
明代::袁华::山横鉴湖曲，水落剡溪濆。岩扉扑苍雪，石林生白云。回辕谢逋客，采芝招隐君。安能驭风去，结庐远尘氛。::||
明代::袁华::混混幽涧泉，郁郁嘉树林。水木互胶葛，颇惬静者心。书翻白日静，鸟啼青嶂深。兹地可佚老，聊以投吾簪。::||
明代::袁华::胎禽本仙骥，驾驭同鸾皇。渴饮金茎露，饥餐珠树霜。雪蹊留篆迹，月夜候笙簧。暂别踰蓬海，偶下息芝塘。芝塘虞仲里，奕叶何蕃昌。窈窕小亭静，矍铄阿㜷康。朝迎板舆出，暮导板舆翔。引吭随舞綵，夗颈侍称觞。一举冲霄汉，重来感丧亡。道园遗翰墨，铁史志文章。俯仰人间世，须臾变海桑。::||
明代::袁华::初阳被原隰，微风度檐楹。修竹弄晴色，嘉禾敷春荣。君隐笠泽上，观物以怡情。写生寄毫素，持赠重瑶璚。::||
明代::袁华::停骖长林下，送目大江表。故园虽在望，山径尚深窈。招招舟子来，一苇横波小。松菊倘犹存，归耕远纷扰。::||
明代::袁华::峨峨天平山，秀色横具区。龙门两崖束，壁立削铁如。岚深萝磴滑，冈回樵径纡。野禽鸣声和，岩树清阴敷。遐观见夫椒，一点烟中孤。俯视白云泉，惨澹在有无。繄谁抽秘思，历览摸新图。仿若楚米颠，乃是吴倪迂。斯人不可得，安能相与娱。笠泽春水生，怅望正愁予。::||
明代::袁华::旭日晓苍凉，流晖照高堂。堂中何所有，鹤发明秋霜。斑斓綵衣子，眷恋延飞光。养志奉甘脆，介寿陈华觞。晓景薄桑榆，喜惧心皇皇。愿日不出没，长在天中心。::||
明代::袁华::种桑长江边，开荒南野际。星纪奄将终，风雨纵横至。既耕亦已种，及时当勉励。收敛不盈廛，冬日凄且厉。时还读我书，竟此岁月驶。缅焉起深情，怀役不遑寐。守拙归田园，鵔䴊安足恃。::||
近现代::潘乐乐::华风久矣被南荒，塔立崚嶒云水黄。故事虬髯磨洗尽，一舟斜日倚茫茫。::||
近现代::潘乐乐::蹈刃青春跨海舟，深闺梦里骨成丘。我来犹怯碑前伫，还剩河山不自由。::||
近现代::潘乐乐::披荆百战汉家旗，孤寨藤茅结水湄。草木飘零魂北向，瘴山落日满残碑。::||
近现代::潘乐乐::丛林铁轨出嶕峣，血色蛮烟万骨销。小筏数声歌去也，夕阳如水满长桥。::||
近现代::潘乐乐::海天吹暖踏圆沙，白塔蕉林出晚霞。小立茅亭椰子剖，迎风鬓点两三花。::||
近现代::潘乐乐::铁马冰河入梦频，铜驼荆棘泪痕新。可怜月色犹无恙，照尽槎枒袖手人。::||
近现代::潘乐乐::一襟霜冷入秋风，夕照崖山馀恨同。八百年间天地坼，更无片语祭诗翁。::||
近现代::潘乐乐::负暄茶澹啜春山，花影摇眸岁又删。皱面观河还一笑，居然名突贩佣间。::||
近现代::潘乐乐::诸天神力旧斑斓，金粉楼台照水寒。高树斜阳白云寂，剩将王气壁间看。::||
近现代::潘乐乐::山河荒寂雾重重，浪拍车孤冰雪冲。要破深宵灯十万，倚天照海起长龙。::||
清代::杨玉衔::絮帽团峰，波帘织洞，横溪约略阽危。正僧归路断，樵语烟迷。凭阑不见红楼影，望故人、风雨凄凄。端阳节近，觞蒲角黍，乡味都非。独客多在天涯。问东劳西燕，怅怅何之。话江南梦熟，往事依稀。已知别后相思苦，更何堪、白发频催。残英仍在，待携尊俎，尚及芳时。::||
清代::杨玉衔::天河倾向床头注。梦惊断、江南路。报到前溪新涨雨。黄莺留客，碧山拦户。且劝我、须臾住。初阳黯淡窥松圃。膏沐遍、宵来露。莫向渔人频问渡。千重云海，万重烟树。犹见波涛怒。::||
清代::杨玉衔::少晴多雨天将坠。这莫是、离群泪。问阿谁、绕室高呼，似我思归还未。七十流光逝水。曾未梦、纸迷金醉。卸双肩、两脚都轻，尚迟了、多时归计。::||
清代::杨玉衔::深山深窈。飘零到处，寻巢樯鸟。王谢雾家，月树南枝三绕。不是神仙眷属，又不事、巢由同调。君莫笑。半椽抱膝，尽堪舒啸。有人扰扰尘劳，騕袅金鞭，让他年少。赌墅争湖，一局久经输了。抱朴移家画稿，除点缀、胭脂残照。山雨晓。昔痕又增多少。::||
清代::杨玉衔::草草庖厨着意莹。盘盎寒生。携锄种菜荒田，认桂枝、量记窗棱。少年无赖事，回首分明。老觉岩阿有旧盟。鹤友猿朋。移泉烹荈收黄叶，好商量、画意诗情。往来新认识，有个黄莺。::||
清代::杨玉衔::蛛巢爱网织。罥树悬风露珠滴。欲问经行踪迹。径峭云深，耐人寻觅。檐花夜湿。任狼藉、蝶怜蜂惜。谁念我、山深深处，鬼火照邻寂。累石。鳞排一一。仍可负、墙东暄日。山家终欠春色。铭室新题，秃残江笔。蜗庐真算得。青山对、空尊任泣。柴门倚、暮鸦归数，引我杖藜出。::||
清代::杨玉衔::暖翠浮岚里，罥千竿寒雨，往来莺织。过院偷閒，惜流光偏在，奔驹一隙。万绿红尘隔。闻根净、人间筝笛。看晓鸦、掠过西峰，点破锦屏山色。短陌。檀栾镐碧。比姓字燕然，同此铭勒。歌舞毡毹，梦花摇粉堕，麝飘香幂。无分鸣钟食。水云窟、自甘岑寂。算片刻流连，并愁遣得。::||
清代::杨玉衔::珠玑颗颗出层坳。和烟和雾消。散花仙壁插云高。花光皆白豪。源滚滚，气飘飘。岩根涛怒号。尘寰谪坠为谁招。玉人吹洞箫。::||
清代::杨玉衔::阀阅蓬瀛，才华泰岱。五陵年少驰车盖。归来折节作词人，清辞白石分流派。广雅门墙，清佳堂廨。当年未审周吴在。南园春结赏花盟，东风青荷垂杨睐。::||
清代::杨玉衔::奔驹隙短，残蜡泪乾，始事闭门愁晚。绝妙桃花，不比去年人面。青盼。忆丝杨、对我曾垂眼。又粉碎恩仇，久被閒风閒雨吹散。寂寞眠孤馆。试吊古伤今，山遥水远。百感苍茫，上界谪期疑满。思遣。种愁根、慧剑临风断。独行传往，幽岩铲迹，伊人不见。::||
近现代::万正常::天涯万里一归人，桑梓依然作客身。过去光阴如故友，到来风物是乡亲。别情宁免长相忆，诗学犹馀未了因。莫道达夫徒自苦，行年五十尚精神。::||
近现代::万正常::青青潘鬓渐成霜，人近衰年爱景光。红日正高冬亦暖，黑甜安睡夜方长。客来每喜谈时事，病瘉何妨问扁仓。检点行囊归莫缓，故园花事隔年忙。::||
近现代::万正常::蛾眉旧日此屯兵，万里勤王抱血诚。当轴岂知筹策妙，湛恩偏荷锦袍荣。嘶风马喷馀威在，落月乌号肃气生。三百年来频改建，路人犹指四川营。::||
近现代::万正常::城西一径到池塘，落落疏篱短短墙。曙后棋枰纷列井，雨馀菜甲秀成行。早除非种同田事，时有新鲜赴市场。莫怪昔贤求学圃，个中趣味亦殊长。::||
近现代::万正常::安得山林寄此身，墙东未遽远嚣尘。俗多繁剧难为礼，路到奇穷欲避人。金谷羽觞高宴会，田家鸡黍薄乡邻。云泥势隔庸相比，南北原来有富贫。::||
近现代::万正常::频年时局不胜忧，学制纷更尚未休。听雨今宵醒卧榻，过江明日苦登舟。振兴事故如丝结，荏苒年华似水流。才赴观摩方返校，又闻烽火动神州。::||
近现代::万以增::水天凉处傍楼台，明月当头劝举杯。灯火万家齐旖旎，笙歌几处共徘徊。犹龙浩气张颠草，吐凤奇姿李白才。宾主东南臻款洽，哀丝豪竹一时来。::||
近现代::舒庆春::作图如作字，笔笔走龙蛇。霜苔墨数点，老干鳞皆花。风雪一千载，岁岁无奇葩。春来枝自绿，鸟雀歌朝霞。落笔何朴拙，以见我生涯。那堪为蜂蝶，肆意逐繁华。::||
近现代::舒庆春::小住佳园百病除，西山爽气入蓬庐。风香云暖松荫外，细读人间革命书。::||
近现代::舒庆春::白花笑对紫花开，土暖风轻春雨来。吾辈生涯爱劳动，夫随妇唱菜亲栽。::||
清代::冷烜::水国乍阴晴，秋从短褐生。乡思来雁影，凉意入蛩声。树定留残滴，窗虚待早明。寂寥依烛坐，疏漏已三更。::||
清代::冷弦玉::危楼冠绝壁，突兀俯千寻。烟拥城中市，花明郭外林。晴花开紫塞，雪色出遥岑。故国空云海，凭高寄远心。::||
清代::佟钺::十载罗浮梦，新秋问海门。云从双涧合，翠拥一峰尊。大药留丹灶，长生剩水源。妻梅林处士，归老定何村。::||
清代::佟素衡::庭槐渐觉影婆娑，岁月催人老奈何。昼永尔宜勤课读，夜深余亦爱吟哦。从来自恃闻偏浅，到处心虑识愈多。美玉琢磨终作器，分阴须惜莫蹉跎。::||
清代::佟法海::琵琶一曲断肠声，触拨当筵谪宦情。为语江州白司马，留将眼泪哭苍生。::||
清代::佟法海::忆昨青云侣，偏承恩渥殊。出同陪羽猎，入共侍蓬壶。老境怜分散，天涯各一隅。秦邮如过棹，为我问珠湖。::||
清代::佟法海::生平文字友，引疾得休官。老去身须惜，归来梦亦安。江风吹浪急，山雨逐人寒。惟有怜同调，长嗟离别难。::||
清代::佟法海::丹顶由来异，玄裳自少文。生成云水性，偶与凤鸾群。翘足怜孤影，乘轩耻俗氛。长鸣因警露，岂为九天闻。::||
清代::佟应::路上逢君一慨然，短衣破帽向人前。昔时曾记南楼话，劝汝归耕北郭田。四海论交谁纳履，十年谋道可忘筌。空思闭户终难得，仆仆风尘好自怜。::||
清代::佟世思::烽烟漠漠昏芳甸，千条新柳当春见。遥忆高楼万里人，晓来坐听娇莺啭。高楼南望已沾巾，妾梦还伤塞北春。去年此日相思树，今日今年肠断人。别来不觉春光蚤，春光减尽朱颜老。妆台明镜倚春云，陌上雕鞍映青草。可惜青青掩画楼，狂夫何事觅封侯。开帘怕见杨花落，化作浮萍逐水流。::||
清代::郑兰孙::评花醉月才人事。倚马千言，独树骚坛帜。开府参军多逸思。清新别具天然致。琳琅一卷藏遥笥。丽句仙心，密密珍珠字。此日胸存湖海志。它年风送摩天翅。::||
清代::郑兰孙::携来戛玉敲金句。不弃荒芜，嘱我从头注。价重鸡林云锦护。闺中窃恐涂鸦误。回环雒诵匪朝暮。一爽尘襟，似嚼寒梅素。想见吟成夸七步。珊瑚笔底花常吐。::||
清代::郑兰孙::江南江北春光好。一枝岭上开偏早。占得众芳先。凌寒瘦影妍。罗浮清梦足。翠倚琅玕玉。写向画中看。香飞上笔端。::||
清代::郑兰孙::耳熟清名久。数东皋、骚坛名士，君应居首。健笔凌云谁得似，合称才量八斗。定不让、当年欧柳。何幸芜词劳染翰，赐题笺、敏速夸神手。九天外，落琼玖。浣薇三复临窗牖。好珍藏、袭之古锦，常携座右。未学闺中何足道，下里声同瓦缶。赖雅韵、冀传不朽。自愧客途无以报，勉濡毫、敢步诗人后。吟短句，代尊酒。::||
清代::郑兰孙::空劳忆。昙花一现伤心色。伤心色。雪窗梦冷，云阶月黑。冰肌玉骨曾相识。暗香清影添凄恻。添凄恻。返魂无计，佳人难得。::||
清代::郑兰孙::即空即色。幻境荒唐人不识。恨海情天。黄土朱颜尽可怜。韶华难驻。几个聪明能觉悟。曲度云屏。多少红楼梦未醒。::||
清代::郑兰孙::重阳时候。帘卷小窗凉乍透。弄粉调脂。试吮霜毫点染迟。晚香幽艳。雅韵三秋应独占。一握风清。遥企芳仪未识荆。::||
清代::郑兰孙::检点零星，香薰锦袭留馀馥。长篇短幅。曾饱文人腹。字蚀虫残，何处牙签簇。愁重读。当年珍惜，为有千钟粟。::||
清代::郑兰孙::一幅云蓝纸。写少文、悠然独立，胸襟如此。蜗角蝇头何所计，世态任它非是。又岂羡、等闲青紫。李杜文章欧柳笔，擅词坛、风雅闻遐迩。清名盛，久倾耳。杖乡时节居乡里。享林泉、优游清福，有谁能此。松柏岁寒姿益茂，鹤算频添无巳。好闭户、闲研经史。酒盏诗筒俗尘远，更轻衫、羽扇传神似。寿者相，共瞻视。::||
清代::郑兰孙::深院杏花天。垂柳丝丝未作绵。宜雨宜晴人意倦，窗前。觅句聊题玉版笺。无语耸吟肩。懒画眉痕黯自怜。闻说江南风景好，华年。罗绮争夸富贵仙。::||
近现代::吴玉如::小令宜非七字诗。温黁端赖至情持。生香活色天真远，刻木图缯体性遗。云宛宛，月依依。春风秋水自然师。宫商谱合虽人籁，弦外音声有等差。::||
近现代::吴玉如::娃艳针神倚母怜。别郎心事诉谁边。锦绷亦有相思字，半晌低鬟手不前。情的的，意绵绵。秋鸿人字碧云天。妾魂梦逐衡阳去，梦到衡阳路几千。::||
近现代::吴玉如::莫信山移愿不移。坚冰一夕化清池。炎凉人世无凭据，宛转儿心作许痴。堤上柳，月中姿。春风依旧度花枝。两情谁分成今昔，咫尺天涯悔已迟。::||
近现代::吴玉如::碎语琼铃怨不胜。九华未必坐教成。花开是处悲龙纪，春到何人识凤城。新谱按，旧愁生。荒荒月色度窗棂。红尘梦景元宵泪，恼乱词肠爆竹声。::||
近现代::吴玉如::遮莫随珠作弹投。干将锥履两钱羞。蜂衙历乱三春逝，蚁穴功名一笑酬。歌楚些，看吴钩。等閒身世雨中沤。阎浮渺幻千年恨，牢落今生值许愁。::||
近现代::吴玉如::桃李娇娆似旧妍。那堪弄景碧池前。从来绚烂招时辈，满路衣冠已可怜。春似梦，梦如烟。斜风搅雨度城边。英雄白发浑无赖，如此登临又一年。::||
近现代::吴玉如::西峰衔日霞流绮。桥影风枝里。船移晚爱柳堤长。清沁诗心鸥点月波凉。青衫皓首生相称。生莫萦非分。遥山大月好相亲。似此情怀休漫怨飘零。::||
近现代::吴玉如::油油垂绿朝暾起。新雨花边霁。无人早睡梦魂安。小病今秋端悟老来閒。少年队里难为我。只有閒中可。閒中书画自沉吟。惟此煦融涵育少年心。::||
近现代::吴玉如::壁间澹约瘿瓢画。清绝真无价。待君一晌不归来。大地柳阴蝉唱系吟怀。养疴几日城中住。山里秋风妒。何曾秋士负秋心。一任冷风凄雨总能禁。::||
近现代::吴玉如::西风晓色吹晴起。日映西山紫。回头红叶不胜情。待我明年春好赋清明。眼前古堞人烟骤。缩项寒时候。飙轮惊喷满头尘。斗觉曦光城阙雾昏沉。::||
近现代::田遨::暌隔经年一省亲，几曾相守问晨昏。而今常洒思亲泪，到死终为负罪人。::||
近现代::田遨::坡老平生似散仙，每餐从不两荤膻。那知身后鱼和肉，都借高名赚大钱。::||
近现代::田遨::重寻名刹碧琳琅，玉垒山前草树香。踏上索桥难矩步，老来也学舞郎当。::||
近现代::田遨::草堂门闭走旁门，堂外风光失旧村。犹记浣花溪水碧，无边花树护诗魂。::||
近现代::田遨::温泉仰卧看云光，山色苍茫绕四廊。身自浮沉心自静，浑忘人世有炎凉。::||
近现代::田遨::金戈铁马旧盘门，旁有荒祠伍相尊。莫笑苏台娇治甚，此间千古水云屯。::||
近现代::田遨::边地犹思马伏波，青山遗烈两峨峨。绝怜百战功成后，薏苡明珠谤亦多。::||
近现代::田遨::前贤心迹剖明难，褒贬随人意未安。写到子云投阁恨，千秋谁与洗沉冤。::||
近现代::田遨::一时成败本寻常，谤大于身信可伤。自古文人感知己，何须深怪蔡中郎。::||
近现代::田遨::多谢良朋折柬招，浓歌艳曲共今宵。自知俯仰无柔骨，不敢随人试舞腰。::||
近现代::李凌云::端阳时节雨潇潇，垒块撑肠乏酒浇。村落家家有粽吃，泥炉暗暗没柴烧。床头戴笠坐承漏，门外奔洪溢满沟。四野蒙蒙何处去？吟诗抵饿也英豪。::||
近现代::李凌云::临江削壁碧丛巅，古刹崔巍峻殿连。沏盏琉璃光一点，微尘世界照三千。悬崖坠响梵钟朗，飞阁凝辉皓魄鲜。疑是长星频闪烁，晶荧万里耀江天。::||
近现代::李凌云::春色一湖处处幽，花容柳态更风流。网收绣镜摇螺黛，鳞跃佳人闪玉眸。歌起林塘声细细，杯倾钓榭思悠悠。游人共指湖心美，笑弄金波漾桂舟。::||
近现代::李凌云::一面风帆四面风，鳄鱼于此曾潜踪。荻花吹乱秋江白，霞影沉酣夕照红。洪浪无情淘岁月，金堤有树立英雄。云山北望万千叠，雁字云笺写更工。::||
近现代::李凌云::拔地干霄宝塔奇，玲珑光怪矗江湄。龙吟岸足秋深夜，影卧溪心日出时。隐隐钟声摇欸乃，娟娟山月挂罘罳。飘然更上层巅望，万顷星流接顶飞。::||
近现代::李凌云::风景老鸦洲上望，溪光雨后换新装。三山凹凸排笔架，二水萦回绕凤凰。霞映金波艳秀榻，帘开玉镜焕雕梁。掠江百舸争流驶，霁色江山虹彩长。::||
近现代::李凌云::挺秀金巅千载荣，轮囷劲节薄青冥。风涛逐浪山根落，翠色连波江槛横。宿雨殷雷蛟欲起，晴空蔽日盖高擎。大材独有冲天干，盘踞高峰万古名。::||
近现代::李凌云::八月潮州美政成，手栽橡木托山灵。苔碑细剔认勋绩，笔架高标重姓名。素月穿云江色霁，清风吹浪海潮生。昌黎此日还祠庙，赖有当年棠荫青。::||
近现代::李凌云::淼淼奔澜势莫当，建瓴倾泻望泱泱。汀洲雾重山颜隐，岸舳风高龙雀翔。梭链横江沉水底，铁牛昴首送云航。浮光姽婳宜春霁，闪烁楼台映晓阳。::||
近现代::李济深::功业嵯峨，扫千年帝制，缔造共和。远见倡联共，先觉定师俄。公天下，永不磨，历几许蹉跎。纵赍志，身前宏愿，今胜多多。光辉节日才过，值诞辰九二，纪念当歌。和平阵营壮，慑伏战争魔。谋统一，化干戈，爱国信无它。冀相趁，东风优势，完整山河。::||
近现代::范廷铨::东山别墅五湖滨，看菊何须问主人。老圃黄花香晚节，培成桃李满园春。::||
近现代::范廷铨::自怜家住湖山窟，多半名山不记名。霜稻千畦松万壑，钿车如在画中行。::||
近现代::范廷铨::茗椀清谈试竹炉，香山耋老竹林徒。惜无摩诘丹青笔，来画西园雅集图。::||
近现代::范廷铨::清秋挈伴扣禅关，古寺奇峰四面环。饱啖僧厨香积后，小亭闲坐看秋山。::||
近现代::范廷铨::白云洞口少游人，老树荒庵祀洞宾。一瓣心香莲座拜，灵签私自问终身。::||
近现代::范廷铨::古寺深山暑气清，禅房花木道心生。解除烦恼伊蒲馔，唤醒痴迷梵呗声。鹿苑谈经难度劫，龙华高会未销兵。愿施我佛慈悲法，常护梁溪百里城。::||
近现代::范廷铨::雨后湖光众绿生，扁舟容与布帆轻。峰登鳌背山争出，浪击鼋头水有声。槐柳池塘人话旧，瓜壶场圃鸟催耕。明年倘集兰亭褉，愿借名园斗酒兵。::||
近现代::范廷铨::金谷园林绿野堂，蠡湖四面地中央。看山楼阁蒹葭绕，近水亭台菡萏香。我辈俊游青雀舫，人家团聚白鸥乡。他时赏桂延秋月，欲借枫台斗酒觞。::||
近现代::范廷铨::近水遥山画不如，王家别墅辋川居。瓜壶场圃宜调鹤，菱芡池塘待养鱼。桑柘连村杨子苑，柳桃夹岸郑公渠。年年约我看花节，深感虞翻尺素书。::||
近现代::范廷铨::万顷平湖一镜开，辋川别墅小蓬莱。新亭风景支筇赏，画舫烟波载酒来。佛寺庄严映花木，仙山飘渺见楼台。明年梅柳春光早，预约刘樊共举杯。::||
近现代::裴涛::远道迢迢傍鸟飞，深阴肃肃涧声微。三千年里谁经过，留住行云不放归。::||
近现代::裴涛::霜冷天南半壁潮，满山红叶递相招。昔年零落无人见，今与秋风两寂寥。::||
近现代::裴涛::一生冷暖说何益，此日浮沉避亦难。求饵千江终不怨，霜锋未及水波寒。::||
近现代::裴涛::遥看溪山入暮时，曾无一日不相思。云间心事凭君说，燕子归来春已迟。::||
近现代::裴涛::人间四月杏花天，陌上归来缓并肩。此日横波春水嫩，十年流不到君边。::||
近现代::裴涛::满壁晨光淡似烟，如今谁立小窗前。桐花吹尽行人老，开过春风已十年。::||
近现代::裴涛::忧愁一念一丝生，二十年中思未停。梳尽人间烦恼事，渐今双鬓向君青。::||
近现代::裴涛::时至艰难事事哀，情深情薄许人猜。眉间一段新愁色，任是春风吹不开。::||
近现代::裴涛::明月低徊乡路迷，十年流影过清溪。垂杨不忆当时事，依旧春风绿满堤。::||
近现代::裴涛::双雉朝飞栖晚蓬，归来何处落花风。山中久绝行人迹，谁种端阳一丈红。::||
近现代::黄福基::眉宇岩岩侪五老，灵峰道气与扶持。深藏注海倾天泪，写入看云听瀑诗。九日时醪忘魏晋，一龛秋叶梦轩羲。沧尘尽付编年集，晚季功言属孑遗。::||
近现代::黄福基::一巷东西阁两毡，共论齐物已忘年。闭门讲艺酬灯火，入市畸形外圣颠。有道身为车下鲋，无怀诗老定中禅。不妨人向鹓雏嚇，晚几秋窗梦蝶眠。::||
近现代::黄福基::分耽砚席风波阔，百里邮筒各自娱。意切乡梅著花未，寒凝萧寺有诗无。飞磷篝火世如此，中橘艺蔬心岂殊。但得薄田饘粥稳，便专丘壑不江湖。::||
近现代::黄福基::未惯饥驱学忍饥，转喉触讳拙言辞。谁云骨相巉巉薄，不可时施怪怪奇。诗果穷乎宁自韨，贫非病也复何疑。出门有碍成斯世，十亩千奴及早为。::||
近现代::黄福基::平生好雨有奇癖，惜别尤憎今日晴。呵冻巡檐吾自适，冲寒襆被汝难行。亲衰未许客千里，家近犹悬水半程。局束且安名胜地，定收山气与诗鸣。::||
近现代::黄福基::一编流转到山阿，山气灵光与荡摩。脱手风骚关世运，抽身尘土息劳歌。亭怀野史中州在，社续吴溪变雅多。千里陶江寒浩淼，晚窗秋叶近如何。::||
近现代::黄福基::累世斯人厄所知，堂堂三十了嗟吁。残秋刻骨江湖梦，奇语平生罔两居。放眼初伤斜日远，苦吟犹是壮心馀。鸰原定此藏山业，风雨庵头一榻虚。::||
近现代::黄福基::遮眼霜林老屋荒，门无赤脚较卢强。一飘瘦语知客意，数尺乱蒿如我长。归路寒菘绿秋雨，成围晚柚紫斜阳。催诗暝色稍回合，隔水村灯堕杳茫。::||
近现代::黄福基::丈人几谢官田秫，键户耽书却老方。尽有松篁娱岁晚，可知饮啖及秋强。颓风到此逾秦火，绝学居然有郑乡。深愧后生期小子，殷勤但诫少年狂。::||
近现代::黄福基::岁岁虚堂眠白日，今来商略感秋诗。禅斋野饭僧难饱，鬼火狐鸣世可知。因乱转能亲骨肉，登高何处避寒饥。晴明莫说寻山便，还望秋霖涨涸池。::||
近现代::释敬安::一瓶一钵暮山过，戴月孤身入薜萝。觉路未开归路近，芒鞋空踏白云多。::||
近现代::释敬安::瀑布长千丈，迢遥持碧天。何当剪一片，缝作衲衣穿。::||
近现代::释敬安::飘然尘外人，一笠千山雨。身似孤云闲，悠悠任来去。::||
近现代::释敬安::钟梵晚萧萧，山厨叹寂寥。夜泉和月煮，野菜带云挑。::||
近现代::释敬安::借问吾乡杨皙子，一身去国归何时。故山猿鹤馀清怨，大海波涛动远思。独抱沉忧向穷发，可堪时局似残棋。秋风莫上田横岛，落日中原涕泪垂。::||
近现代::释敬安::迢遥钟梵下斜阳，寂寂岩花渡水香。殿角一铃风自语，窗前万木雨初凉。山街云气窥人净，江挟涛声入海长。却羡巢松千岁鹤，不知人世有沧桑。::||
近现代::释敬安::定中孤月自常明，身外浮云屡变更。欲舍福田纡国计，每谈净理厌诗名。渡杯祇恐鱼龙觉，施食还怜鸟雀争。天上人间尽调怅，与师惟有證无生。::||
近现代::释敬安::野径斜云上绿苔，经过此地不胜哀。千年感慨遗湘水，万古离骚识楚才。泽畔行吟还忆昨，庭前谏草已成灰。我来浊世怀高洁，不奠黄花酒一杯。::||
近现代::释敬安::十六辞家事世尊，孤怀寂寞共谁论。悬岩鸟道无人迹，壤色袈裟有泪痕。万劫死生堪痛哭，百年迅速等朝昏。不甚满眼红尘态，悔逐桃花出洞门。::||
近现代::释敬安::南渡偏安国已亡，宫祠墓木尚苍苍。士无奇节名难著，地有忠魂草也香。风雨湖山犹感恨，往来樵牧亦凄凉。若教二帝生时返，血泪人谁洒夕阳。::||
近现代::吴未淳::绿杨阴里西溪好，红日斜时。蹑影相随，粉壁曾题一首诗。卌年旧梦卿先醒，重到堪悲。往迹都迷，惟有残阳照鬓丝。::||
近现代::吴未淳::迢迢午夜愁难睡，月上雕梁。人隔遥乡，两地孤眠各自凉。当时错怪欢情浅，樱吻吹香。莲脸流光，今日回思只断肠。::||
近现代::吴未淳::云笺彩笔书琼字，欲诉思量。翻惹思量，偏到鹣鹣字不双。一枝影度疏梅瘦，月上瑶窗。人去瑶窗，独卧寒宵寂寂长。::||
近现代::吴未淳::人乍醒。独抚香衾尘冷。睡里相逢重记省。双双犹倩影。五十年来俄顷。卿去我留谁令。自是夜台居最永。此生原暂梦。::||
近现代::吴未淳::剪碎春魂散柳绵，繁红已过杏花天。绿阴黄鸟语绵蛮。翠袖几时遥入梦，画楼终夜不成眠。强拈幽恨写瑶笺。::||
近现代::吴未淳::舞困春风歇柳花，染红暮色散流霞。碧山如黛水明沙。独上画楼人倚槛，双栖藻井燕还家。天边又挂玉钩斜。::||
近现代::吴未淳::水阁风来四座凉，山光云影入瑶窗。赌棋啜茗日方长。纨扇裁成蟾月样，罗衣染得藕花香。哪堪回首旧寻常。::||
近现代::吴未淳::村北村南脱谷声，收来新粒几仓盈。日斜人语杂鸡鸣。妇孺挽筐犹拾穗，牛羊返圈自刍青。此间处处见升平。::||
近现代::吴未淳::迢递年华似水流，最无聊赖又穷秋。黄花开处竹篱幽。玉砌啼蛩犹自怨，画梁双燕为谁留。满庭风雨思悠悠。::||
近现代::吴未淳::节序惊传到岁阑，腊梅才绽橘凝丹。绪风时复逗馀寒。苦忆红裙歌白雪，枉将青镜悼朱颜。今生何处觅前欢。::||
魏晋::高燮::我后坡公九日生。少公八百四三龄。望公万一可曾能。气候当年占儋耳，风云此日起悲声。更教望古不胜情。::||
魏晋::高燮::一饮无名偕寿苏。须眉宛在尚能呼。神传古铁自如如。诗好每参仙佛旨，居闲常羡素蛮扶。奚童旁立笑承趋。::||
魏晋::高燮::历劫重来梦里天。名是苏仙。姓是飞仙。凄迷鸾影写华笺。愁亦无边。恨亦无边。廿七年中几变迁。风也堪怜。月也堪怜。当时游迹渺如烟。山更凄然。人更凄然。::||
魏晋::高燮::楼。家住南河河上头。河头月，都向望中收。::||
魏晋::高燮::清。一树松风静有声。高楼夜，人与月同明。::||
魏晋::高燮::孙登长啸，据绿杨荫里，闲参消息。谁令烽烟来遍地，胡马驰驱南北。兵盗豺狼，人民蝼蚁，有土皆焦黑。最惊心处，绛云灰烬纹织。故里卅万缥缃，同罹豪杰，我亦何堪忆。握手沧桑余涕泪，难免猖狂如逼。痛抚残编，聊搜长物，零落都无色。相逢一笑，当时空悔贪得。::||
魏晋::高燮::何处惊鸿一桁生。似防罗袜惹微尘。漫评肥瘦驻秾春。临去秋波看欲语，攘来皓腕钏鸣轻。个侬底是我侬人。::||
魏晋::高燮::一袅腰支似怯生。闲庭草地不沾尘。玉衡系住几多春。仿佛秋千场上见，平分莺燕掌中轻。这般时候那般人。::||
魏晋::高燮::青庐何处。西子河边住。深浅眉痕知几许。要向湖中鸳侣。春风双桨湖波。明明尔我相呼。一对玉人同照，商量赠个明湖。::||
魏晋::高燮::策杖上高峰。浩荡吾胸。万方秋气四山同。纵览无分南北，海阔天空。路转遇长松。兀立当风。奇枝岁久欲成龙。巨臂横伸吁可怕，盘马弯弓。::||
清代::华蘅芳::宛转清歌不忍闻，酒痕无恙旧罗裙。香飘月窟应思桂，梦到高唐总是云。箧里尚留金蔽甲，书中空寄锦回文。可怜昨夜看牛女，银汉迢迢漏已分。::||
清代::华蘅芳::无端涕泗又纵横，闻尔骑鲸上玉京。旷代才华空老死，几人谣诼误平生。英雄有泪同悲命，流俗无知竞吠声。我似苍蝇君是骥，当时惭愧共驰名。::||
清代::华蘅芳::当年百战奏奇功，九派江流血尽红。故垒关心看旧址，居民挥涕说元戎。蜃嘘海气将成市，豚逐涛声渐起风。买得扁舟轻似叶，雨丝烟缕试推蓬。::||
清代::华蘅芳::大将声威压九州，数年力扼虎狼喉。天心毕竟存中国，地势从来居上游。夹岸旌旗俱楚垒，蔽江舟楫抵吴头。何时扫却搀枪气，不放长星犯女牛。::||
清代::华蘅芳::狐鼠凭依已十年，金陵王气渺如烟。覆师痛戒前车辙，得势喧传下濑船。拭目谛观新壁垒，潜心规略旧山川。从今倚啸东门去，不是胡雏亦惘然。::||
清代::华蘅芳::望洋奚必久咨嗟，江海波澜共一涯。从古岛夷先入贡，至今汉使许乘槎。辘轳辗水如喷雪，鞲籥嘘风尽变霞。剧喜楼船宽似屋，稳眠几认水为家。::||
清代::华蘅芳::海角孤城屡戒严，摩挲箧底旧韬钤。上书已分裘终敝，去国翻成突不黔。越俗竟无遗蟹稻，吴都犹自榷鱼盐。蓬莱总是蛟螭窟，云雾迷离莫久淹。::||
清代::华蘅芳::云气苍茫黯海漘，征车历辘古河滨。无须灵镜驱山魅，只少明珠避路尘。梦里家山喧鼓角，雨中楼橹蔽荆榛。鲁连不作田横死，屈指论才有几人？::||
清代::华蘅芳::历尽青山怨路遥，带围渐减旧时腰。南方香草徒惆怅，北地花枝更寂寥。此去亭旗休画壁，从来司马惯题桥。夜阑不作还乡梦，起剔残灯续解嘲。::||
清代::华蘅芳::梦里年华客里天，蓬飘萍泊更谁怜。齐纨似雪堪裁扇，燕女如花解弄弦。雁足尚羁千里信，马蹄已破万山烟。比来我亦疲鞭蹬，未扑征尘便醉眠。::||
近现代::徐震堮::支颐默数桥南树。策策阵鸦摧急雨。青溪寂寞柳弯腰，几日西风吹不去。虫窗驼坐愁如絮。黄叶声中惊得句。一重树影一重帘，最是秋来难画处。::||
近现代::徐震堮::词卷苍凉，儒冠侘傺。先生头白京尘底。一棺万事总成空，天涯归骨知何地。袖墨犹新，楹书谁寄。江南愁杀闲桃李。西州花发旧经过，十年三下师门泪。::||
近现代::徐震堮::枳棘篱头野雀喧。小庭生意自欣然。屋外无山晴更好。添了。斜阳一树晚来看。料理清狂原不负。知否。人间难得睡乡宽。明约看花侬更懒。先办。三杯卯酒压春寒。::||
近现代::徐震堮::轻衫小杖随花住。道春在，花多处。落照家家归燕语。疏篱矮屋，炊烟几缕，淡画溪边树。人言三泖多佳处。甚日呼船去听雨。十里烟波鸥作主。渔蓑理罢，云帆沙鸟，收入襄阳句。::||
近现代::徐震堮::绕郭村村幽事，不教风雨相妨。唯将疏病送流光。一樽留客共，双屐为春忙。未改年时旧癖，宵宵枕藉书囊。四更斜月转吟窗。梦醒还似梦，花影欲扶床。::||
近现代::徐震堮::指点巢痕如故，年年归讯无愆。尊前相见便相怜。燕子于人何远。旧梦关情芳草，新愁对影飞绵。天涯地角一回旋。又到翠阴庭院。::||
近现代::徐震堮::岸帻听烟，指疏黄倦碧，西风林馆。雁阵破霜，书空暗缄瑶怨。萧寒恰称诗情，带几笔沙平崖断。谁知有，丹青难画，绮怀零乱。江上俊游远。记湖楼赌韵，醉题纨扇。缬眼冷红，犹作秾华相看。重来桂陌停车，已输却春光一半。愁展。比残鸦鬓秋惊换。::||
近现代::徐震堮::才开便怨飘零，无风尽日濛濛坠。斜阳院宇，浅寒城郭，白茫茫地。魂怯难留，路长愁省，梦轻无系。任狂随画毂，低窥绣户，浑不是，凌云意。回眼芳菲何许，笑匆匆、满园桃李。春阴帘外，一声啼鴂，繁华无蒂。化作浮萍，连江东去，是侬归计。问世间何物，供人留恋，洒无端泪。::||
近现代::徐震堮::十里垂杨飘古瓦。处处园亭，处处笙歌社。白纻春衫人似画。桃花乱扑闲车马。一笑归来春已谢。往事茫茫，付与深灯话。默数星光帘不下。半钩新月榆青罅。::||
近现代::徐震堮::东风吹老江潭树。一叶叶，随波去。多谢连江萍与絮。相看一例，涛翻浪卷，流向无人处。闹红深处帘栊暮。桃李春光等闲度。作计昌狂真自误。梦中啼唤，醒来犹怕，难向人前语。::||
近现代::陈匪石::猩色屏风青玉案。照夜珠光，隔座分明见。镜里朱颜应未变。岁星还逐金床转。消息石榴红欲绽。冷暖君恩，一霎思量遍。陌上不辞歌缓缓。熏风先入蘼芜院。::||
近现代::陈匪石::冉冉游蜂穿户牖。日影移砖，绿树笼清昼。几度花开花落后。镜中不见微波皱。昨夜小池风雨骤。短梦惊鸳，泪战新荷瘦。独倚危阑重负手。柔肠欲断君知否。::||
近现代::陈匪石::行遍上东门外路。隔岸垂杨，不系班骓住。草长莺飞三月暮。无边春色抛人去。已是倾城休再顾。迢递高丘，遗褋今无女。往日呢喃梁上语。定巢燕子知何处。::||
近现代::陈匪石::守孤芳，回暖律，风信到香海。半展檀心，疏蕊冻初解。依依纸阁云窗，天寒日暮，镇凝想、入时眉黛。暗中待。枝上无数蜂黄，东园正挑菜。唤起幽禽，相忆岭云外。总然炉火无温，屏花如睡，岁华换、春光长在。::||
近现代::陈匪石::银波不许黄姑渡。哀蛩金井啼清露。云破月微明。千家砧杵声。西风关塞北。老尽燕支色。归雁一封书。君边衣到无。::||
近现代::陈匪石::春山横黛春波绿。娇莺啼遍阑干曲。花梦锁葳蕤。出墙红一枝。东风吹不转。芳草斜阳岸。双桨木兰舟。凝妆人倚楼。::||
近现代::陈匪石::帘外。春在。非雾非花望迷。翠楼晓妆初罢时。依稀。去年双燕归。梦里辽西音信断。蕃锦怨。纤手回文展。白头吟。琴有心。祗今。泪珠空满襟。::||
近现代::陈匪石::连朝风雨近清明。杨柳自青青。三叠阳关，一声河满，十里短长亭。天涯不辨愁来路，甚处着啼莺。綦迹苔阴，酒痕襟上，帆影画中行。::||
近现代::陈匪石::倦魂瘦。斜阳在、野桥袅袅烟柳。梦回天外岫。记折短条，持赠亲手。沧洲驻久。草遍绿、南阡东亩。日日高楼徙倚，听寒食节箫声，几临风翘首。曾有。曼歌敛袖。清谈拥髻，人占江山秀。滟波春碧溜。泪湿青衫，将离时候。花阴感旧。正客里、愁浓于酒。暖炙银簧未奏。甚幽谷一声声，莺求友。::||
近现代::陈匪石::夜雨过，红香半凋，翠阴犹小。阑干四绕。梨花地、闭门春悄。登楼乍见，杨柳依依临风袅。纵万水千山，隔断辽西道。计归期，也应早。蓬首自怜，翳镜慵开，蛾眉谁为扫。梦醒泪暗滴，送残柝，乌啼晓。算念极，翻成恼。寄音书、新来南燕少。甚画烛银屏，不分呈双笑。问天天又老。::||
近现代::傅子馀::小睡能令百念降，闲居风味本无双。醒来一雨昏楼角，稳送新凉入客窗。::||
近现代::傅子馀::有竹无花屋两三，有桥五路水拖蓝。老夫跛蹩追年少，濯足兹山第一潭。::||
近现代::傅子馀::一岁芳菲梦又违，寻常门巷岂宜归。斜街尽日无人处，休向东风上下飞。::||
近现代::傅子馀::破屋疏林杳霭间，已无啼鸟一窗闲。小舟摇兀霜风里，不逐孤云到远山。::||
近现代::傅子馀::草深风弱晚萧萧，水滑沙清步欲摇。我有穿云看竹意，眼前一坞不须招。::||
近现代::傅子馀::斯人具有好身手，更欲昂头天外来。少日容颜今未改，不须惆怅紫薇开。::||
近现代::傅子馀::雨意才收草色新，手攀云树更何人。眼前一个飘零客，乞得湖山自在身。::||
近现代::傅子馀::一舟还往客情非，楼宇缘山入望微。海水欲平风又紧，黑云无数掠空飞。::||
近现代::傅子馀::坐守一楼烟雨斜，海帆出没望弥赊。客情陡觉年年变，从此清明不忆家。::||
近现代::傅子馀::戎马江山患不纾，海隅吟望欲何如。明年若有还家日，检我橱中未读书。::||
清代::钟令嘉::梦尔天涯路，肩舆往复频。师方为讲学，客岂是依人。驷马题桥志，双亲属望身。而翁坟上草，今已四回春。::||
清代::钟令嘉::仆婢爱菘韭，同锄半亩园。门关饶岁月，居僻远尘喧。夜火机伊轧，家人乐笑言。眼昏今益甚，书帙懒重翻。::||
清代::钟令嘉::心情怜下第，约略似前番。官道应攀柳，家庭已树萱。恃才防暗忌，交友戒多言。结习还当扫，新诗莫诉冤。::||
清代::钟令嘉::频年思子泪，前月抱孙才。忆汝孩提似，原他祖德该。啼声劳客试，秀骨或天来。归日应过膝，闻当笑口开。::||
清代::钟令嘉::汝妹依丘嫂，幽窗共食眠。穿针才学绣，识字不成篇。闺训粗知听，童心未尽蠲。归期宁解卜，时刻掷金钱。::||
清代::钟令嘉::汝妇能承顺，无时离膝前。居然兼子职，久已得姑怜。生育宜佳气，平安似昔年。传声语夫婿，孤馆减忧煎。::||
清代::钟令嘉::北地寒威重，怜伊客里身。音书差慰我，贫贱莫骄人。失路皆由命，安时即报亲。师言当服习，莫负诲谆谆。::||
清代::钟令嘉::绝磴马萧萧，群峰气力骄。苍云横上党，寒色满中条。返辙河如带，扪车迹未遥。龙门划诸水，禹力万年昭。::||
清代::钟元铉::半尺梧桐当春徙，棕裹细荄封泥滓。不惮远来乖土宜，孤干横肩八十里。薶根一月未见生，心焉惊疑怪已矣。瞥然一见二寸芽，参差嫩绿风吹起。根气欲充枝欲长，亭亭独立无所倚。秾艳灼灼移人情，所以看花羡桃李。我性冷淡宜耽幽，偏于梧桐有独喜。结子不与凡木同，点缀叶次珠累累。岂在一叶识秋心，直干疏枝无委靡。::||
清代::钟大源::神物有显晦，两美期必合。重宝传周京，彝器纪汉腊。缅思鼓鞴初，星躔各千匝。匹如剑雌雄，延津未相狎。一鼎蹲祗洹，万古不摧拉。远傍焦先庐，江云护重沓。粹质惊蛟螭，宝气烛阊阖。文奇云雷旋，状古饕餮压。格右释最精，内门辨尤洽。无专暨世惠，一一参秘笈。铜狄休夸仙，石碣倍胜猎。流传夏商后，锡命孝思答。过客事摩挲，不暇探梵夹。矧夸赋玉带，处士留赐牒。巍然独称雄，何物足相躐。祭器共扶风，炎刘司职纳。锓铭认定陶，封地济阴接。辞虽异都仓，孝元事殊协。想赖调滑甘，用享沸吹喝。形兼盉匜卣，腹受升龠合。降神酒酾鬯，升馨气焚蒳。井火类灰灭，劫焰甚波涾。玉鱼随销沈，金碗枉嘬遝。旧物留烝彝，新占非噬嗑。端合俪郏鄏，法物得双恰。京口舟可航，安用瀹济漯。载将东京遗，兼叩西竺法。并峙辉旃林，分别照花塔。制殊齐钟悬，响类粥鼓鞳。或可藏毒龙，未许饲怖鸽。联同奎壁珍，铸岂金铁杂。永镇枯木堂，世守白足衲。佳话佚前代，胜事载新劄。跋过醧舫工，句夺蚕尾惬。何时三诏峰，一棹问禅榻。试手量铉铣，论古谢噂誻。吉金得奇耦，我佛笑且嗒。岐阳共瑰怪，汾阴任萧䬃。郦家注重翻，甄丰本同拓。胜寻瘗鹤铭，江浒屐频蜡。::||
近现代::黄绮::如花人面端端地，水上相逢。言语难通。看是停桡欲就从。风吹漫理青丝发，意态从容。旋剥莲蓬。抛打香腮惹阵红。::||
近现代::黄绮::女儿烂漫真奇妙，倒坐船头。的的歌喉。水面听来特地柔。移时船到水深处，不信含羞。尽解鞋兜。赤脚当娆打水浮。::||
近现代::黄绮::山光桥影依稀见，远听鸣蝉。水国漫漫。忘了人间六月天。清香引向花开处，小住游船。轻管低弦。桨触清波水濑圆。::||
近现代::黄绮::不教湖上怀西子，胜似西湖。沙岸回纡。碧水青天上下虚。且持短棹闲摇去，细柳风馀。白藕花疏。明月清光水面铺。::||
近现代::黄绮::谁伴。夜久衾衣暖。失却归期，日日从头算。小窗西。远山低。待得床前月下晓鸡啼。::||
近现代::黄绮::处处村烟傍晚浮。闲行倦坐曲江头。最怜野渡疏杨岸，一段斜阳三两鸥。风细细，水悠悠。为谁多意总凝眸。浮云卷起西山去，一片孤帆晚未收。::||
近现代::黄绮::草上铺烟绿共肥。融和天气踏青时。美人风里曳罗衣。柳岸燕飞溪水软，杏林莺语夕阳低。游情怎耐耐春宜。::||
近现代::黄绮::曲径深幽，月来竹影光寒薄。长鸣啄啄。白羽西飞鹤。起舞蹁跹，舞袖凭虚托。须吹着。笛声清弱。一曲寒梅落。::||
近现代::黄绮::风断续。月照离怀摇案烛。梦乡原不分南北。梅花应是飘香国。栏干曲。关山别后萧萧木。::||
近现代::黄绮::江上立。鸥鹭闲云相共白。波平日暮千峰出。多情今日多回忆。无消息。雪融春信寒梅碧。::||
近现代::黄人::客年此日，醉绮筵、瑶钗止挂臣冠。影里鸾容，梦中牵谱，而今梦影都难。沈腰渐宽。谁道声、珍重花前。算重来、倚棹斜阳，暮秋深老紫兰寒。绾别绿杨如旧，只流莺坐处，早换凉蝉。镜阁尘缄，屐廊苔绣，无繇再奏红笺。峭风送船。倩寒鸿、孤吊婵娟。剩钿阶、手种幽棠，断肠成独看。::||
近现代::黄人::魂销无数，正卖花天气，禁烟时节。一缕温馨徐出梦，新换轻罗还怯。泄柳春光，踏青期误，风雨何曾歇？《阳关》歌阙，清明便早成别。一任金缕偷提，宝钗私赠，鹦鹉终须说。碧满天涯人去处，何限鹃声啼血。银汉盈盈，相逢不远，此意休抛撇。西风留约，黄花欣看重发。::||
近现代::黄人::鸾飘凤泊，总同是无聊，旧依人恨。香泥未浣，僝僽乌衣行径。几度玉关春老，叹紫颔、前程难问。金堂去住何凭，珠箔阴晴无定。重省，剪刀风静。已误了前期，红香翠影。昭阳秋早，输与画楼红粉。歧路征鸿问讯，便强作、寒暄谁听？孤负玳瑁钗梁，毕竟独栖难瞑。::||
近现代::黄人::世态黄梅天气，乍晴还乍阴。但准备、尊俎烟花，更休问、钟鼎山林。忻逢好天良夜，中年感、忍俊仍不禁。怕番风、渐渐吹残，春归速、落红门外深。独自抱焦尾琴，兰房白雪，知音毕竟难寻。何处登临，芳草远，夕阳沉。闲鸥依然相识，算未改、旧盟心。昂头一吟，惊明月梦醒，天际音。::||
近现代::黄人::苍凉金粉地，问新亭何人，酒边弹泪？半卷丁帘，任燕来还去，绛丝难系。如梦秦淮，禁几度、月圆风细。绕树啼乌，才稳枝栖，角声吹起。花月沧桑谁记？只血战江山，总销金气。地不宜秋，怎绿春先带素商滋味。柳翠梅妍，算到此、销魂偏易。未识过江名士，而今有几？::||
近现代::黄人::金阊佳丽地，看胭脂新潮，尽成红泪。稚柳初丝，尽莽莺棱断，画船难系。深闭重门，潜坐听、吹花风雨。风自无情，还惹金铃，梦鸳惊起。香历楼罗谁记？是短命韶光，断肠天气。不定阴晴，又几曾消受冶春情味。中酒伤离，苟信道、重逢容易。试问芳塘七里，珠楼剩几？::||
近现代::黄人::一劫因成千劫果，相思命最长。磁针互印，雪泥曾经，难置心旁。尽真灵慧业，也一生、只为情狂。珊瑚岛，有珠编鹣鲽，金铸鸳鸯。红香。春光闹处，蛾眉互古作沙场。人间天上，温柔世界，那得清凉？六通仙八百，一紧陀、送入迷乡。总无方，把修罗丝孔，慧剑除将。::||
近现代::黄人::厌厌似病还非病，宵醒画眠棼矣。小愈喜今朝，唤侍儿扶起。残红都葬尽，尚无暇、替伊裁诔。乍暖偏寒，暂晴还雨，熟梅天气。须记自家留神将息，休轻堕伤春泪。眉月与胎英，是儿家身世。十年贞不字，肯付与、雾遮风坠。有情苦，月冷棠梨，几许秋坟鬼。::||
近现代::黄人::昼长暝。帘前但有鸩声，绝少蜂影。万花都睡静，一树雪梨，墙角孤迥。愁蛾懒整。且独自、商量窥镜。瘦减非关春病，只冷落小红楼，久无人同凭。休省。敞轩话雨，回廊拜月，变作深山径。绿鹦喑怕打，悄看空梁，香泥污帧。天终不醒，尽旧恨、新愁交迸。觉夜长还日永。更衣要、备三时，温凉冷。::||
近现代::黄人::元日乍喧，信风忽峭，恼杀寻盟儿女。中山一醉不成春，更谁怜万红心苦。春原眷汝，总受尽蜂欺蝶误。又黄鹂隔树惊人睡，魂销何许？金阊路，水冷桃花，渐渐兰桡渡。几家空绣踏青鞋，只冷伴三秋纨素。浮云处处，恐断送韶光百五。愿东君，及早添长命缕。::||
近现代::潘乐乐::华风久矣被南荒，塔立崚嶒云水黄。故事虬髯磨洗尽，一舟斜日倚茫茫。::||
近现代::潘乐乐::蹈刃青春跨海舟，深闺梦里骨成丘。我来犹怯碑前伫，还剩河山不自由。::||
近现代::潘乐乐::披荆百战汉家旗，孤寨藤茅结水湄。草木飘零魂北向，瘴山落日满残碑。::||
近现代::潘乐乐::丛林铁轨出嶕峣，血色蛮烟万骨销。小筏数声歌去也，夕阳如水满长桥。::||
近现代::潘乐乐::海天吹暖踏圆沙，白塔蕉林出晚霞。小立茅亭椰子剖，迎风鬓点两三花。::||
近现代::潘乐乐::铁马冰河入梦频，铜驼荆棘泪痕新。可怜月色犹无恙，照尽槎枒袖手人。::||
近现代::潘乐乐::一襟霜冷入秋风，夕照崖山馀恨同。八百年间天地坼，更无片语祭诗翁。::||
近现代::潘乐乐::负暄茶澹啜春山，花影摇眸岁又删。皱面观河还一笑，居然名突贩佣间。::||
近现代::潘乐乐::诸天神力旧斑斓，金粉楼台照水寒。高树斜阳白云寂，剩将王气壁间看。::||
近现代::潘乐乐::山河荒寂雾重重，浪拍车孤冰雪冲。要破深宵灯十万，倚天照海起长龙。::||
近现代::汪玢::风凄其，雨凄其，风雨凄其凫雁飞，人家近水涯。烟霏微，雾霏微，烟雾霏微红绿衣，花楼串桁垂。::||
近现代::汪玢::不为多情解怆情，西风扬起暮云平。庙堂箫管金如土，饿莩兵戈道路横。趋枥食，傍垣行，可堪今日作书生。待将一骑冲尘去，踏碎关河古月明。::||
近现代::汪玢::怅望绿云深处，迷路。愁殢海天涯。腥风恶浪遣年华，辜负曲园花。短尽少年豪气，无谓。谁与话凄凉。漫浇磊块与文章，杯酒落空肠。::||
近现代::汪玢::信得金钿误玉腰，水堂深处麝烟消，朱扉长锁独无聊。绿树化阴看结子，红颜投老惜馀娇。凤凰台上忆吹箫。::||
近现代::汪玢::长相思，短相思，长短相思梅熟时，鹧鸪作对飞。春难归，夏难归，春夏难归误了伊，连娟淡写眉。::||
近现代::汪玢::端正情怀写怨词，墨痕浓淡手参差。今年不比去年时。好梦也曾撩远客，破家安得卜归期。江南空有月如眉。::||
近现代::汪玢::长爪慧心人，爱作风流画。画出娟娟跣足娘，临水湔衣也。一阵竹林风，碎韵沙沙者。蓦地回头意绪多，怕是人闲话。::||
近现代::汪玢::小小楼台闲院宇，渐江上，曾闻杵。略相似鸠江多怨杵。昔日也，风兼雨。今日也，风兼雨。细草流光花满树，叫蜀魄，催归去。问归去如何归得去。水亘也，天涯路。山亘也，天涯路。::||
近现代::汪玢::春到江南春又暮。和雨和烟，绿上江南树。斗草吹花寒食路。安排好个风流处。惹我开帘张绮户。燕子飞来，燕子飞飞去。飞去还来还软语。深情待要和郎住。::||
近现代::汪玢::春来也，来自九天涯。几树梅开明胜雪，一溪水涨绿于纱。风嫩景云斜。::||
近现代::卢青山::蓝桥妄梦已应收，廿七何期未转头。对面愈同千里远，临花越觉一身秋。无方数日仍兼夜，有语从心只到喉。淡淡寒笺书冷墨，灯中自读自消愁。::||
近现代::卢青山::肖子家乡闻已久，常时屡约践仍难。沙中水染衫全翠，雪后花生岭可攀。短短浮生风驶尽，遥遥少日梦携还。和子梦中留一霎，胜吾尘海转千年。::||
近现代::卢青山::时往时来我已疲，江山终古只葳蕤。花中短笛吹梅落，醉里长歌捲梦飞。三生算计迷堪悟，十载少年忆可悲。问子馀年能有几？竹竿蚓饵命吾归。::||
近现代::卢青山::地藏王不入吾入，十八层深未算多。何地狱非青面占，奈钟馗此黑头何。先生只耐烟三袋，小子快烧水一锅。洗出本来眉目否，镜前抟首细瞧科。::||
近现代::卢青山::馀阳已没馀温在，短袖黄衫短裤轻。小侄牵衣求冷饮，大人摇扇拂微尘。可能蜗角三廛地？自谓羲皇上世人。渺尔中衢痴首立，车声一瞬已回神。::||
近现代::卢青山::人间有底事堪谋，廿六华年一盏收。醉到湍心空似海，梦归孤影冷如秋。残荷瑟瑟飘窗过，细雨涔涔择地流。只有山光尚青翠，为余一晌润枯眸。::||
近现代::卢青山::为我殷勤喷彩虹，奇哉小管竟藏龙。红黄蓝色三元老，真善美中两幼童。有此长桥通宇宙，无如暮日到龙钟。人间谁有并州剪？剪取楼南一角空。::||
近现代::卢青山::又从曲径穿枝隙，碧玉瓜中得暂闲。四十斤椎垂铁树，五千仞岳挂苍藤。他家菜圃绿如许，自己心田芜可怜。欲为长锄典书笔，河中小桶舀青天。::||
近现代::卢青山::稚儿病父共扶将，至味人间在故乡。肉末清烹茅草菌，椿尖略点鲫鱼汤。消磨二月仍三月，钓尽山光与水光。廿载真如呼吸耳，孤坟柏老子须长。::||
近现代::卢青山::清明初尽黄梅继，偶露阳光若笑佳。箨粉随风香一季，茅菇得雨炙千家。屡催凉簟蝉声殷，渐夺清衾月态佳。早识流连易消气，掣鲸此手忽宜瓜。::||
清代::刘家谋::爱恋曾无出里闾，同行更喜赋同车。手牵何事轻相放，黑齿雕题恐不如。::||
清代::刘家谋::张盖途行礼自持，文公巾帽意犹遗。一开一阖寻常事，不觉民风已暗移。::||
清代::刘家谋::夜合花开香满庭，鸳鸯待阙社犹停。怪来百两盈门日，三五微芒见小星。::||
清代::刘家谋::箕中悬笔倩人扶，潦草依然鬼画符。道是长生真有药，九泉犹未觉迷途。::||
清代::刘家谋::送终争欲饰奇珍，不智谁料启不仁。君看汉朝陵墓古，竟教玉碗落烽尘。::||
清代::刘家谋::山邱零落黯然归，薤上方嗟露易晞。歌哭骤惊声错杂，红裙翠袖映麻衣。::||
清代::刘家谋::搆屋空糜十万钱，化为灰烬亦堪怜。飘流多少加鸰仔，何处栖身觅一廛。::||
清代::刘家谋::争将寸草报春晖，海上啼乌作队飞。慷慨更无人赠麦，翻凭百衲共成衣。::||
清代::刘家谋::有孝男儿来弄铙，有孝女儿来弄猴。升天成佛犹难必，先遣爷娘黑狱投。::||
清代::刘家谋::晨馐夕膳可能谋，罔极恩从死后酬。未必重泉真一饱，筵前争进九猪头。::||
清代::严光禄::夹岸重城壮，中流一柱尊。夕阳翻倒影，飞翠落遥樽。钟磬沈烟际，鼋鼍上塔根。长公旧游地，玉带忆山门。::||
清代::严光禄::树影瓜洲渡，风光扬子津。长空孤鸟外，片席大江滨。雾拥山藏寺，天低月近人。中流谁鼓枻，归去有渔䑳。::||
清代::严光禄::故里不相识，行行杂径多。远从田父问，危上木桥过。一姓自成市，数家斜傍河。村深风俗古，举族见雍和。::||
清代::严玉森::文襄文诚去已远，嵩云衡云来作花。疏篱密护断人迹，铁骨横空群鸟嗟。当年觞咏倏泡影，天山剑戟今桑麻。此花阅世将二纪，冷极无言听晚鸦。衡山雪薄梅亦少，泉根几树微烟遮。炎荒孤赏抱冰雪，乾坤一气春萌芽。可园人散尔清寂，空廓不断新云霞。夜深脉脉来鹤语，门外时时喧马挝。湘上何人吟水涯，黄河西北无悲笳。绕花千转伤心极，白发青门长种瓜。::||
清代::严玉森::入山复十里，积翠交万重。曾经太华险，履此能从容。霞外鹄影微，霁初雪意慵。薄薄田舍酒，疏疏远寺钟。泉汲思中泠，樵衲来上封。乡梦莼一丝，春锦花千峰。万类共悲喜，孤筠观淡浓。兹游任醒醉，箕颍怀前踪。::||
清代::严玉森::忽急友难游瑾门，琵琶不以迁高官。死余大小鼓三百，绝世风流天地存。今日游公乡，昔日登公山。扬州艳说修撰好，要知公之气谊山河尊。华山不为高，黄河不为深，公乎奇节超昆仑。文章丝竹偶然耳，后生小子之论何纷纷。丈夫不作王右丞，清流第一申屠蟠。三秦豪杰谁景略，但见泾渭水合流浑浑。潼关望中条，司空诗境愁云屯。坐客谈武功，太白之雪绵秋春。清泉白石忘寒温，商雒深山多隐沦。蟪蛄朝菌匆匆甚，怪柏寒松爱避人。::||
清代::严永华::隐逸虽云有福，神仙自出无心。请看入洞刘阮，绝胜辞家向禽。::||
清代::严永华::康成婢子识字，逸少保母能书。渺兹青衣尚尔，可以吾侪不如。::||
清代::严永华::夏姬十年转少，戴洋五日重苏。服媚不求荀草，长生要诣蓬壶。::||
清代::严永华::桂森山水窟，名甲寰宇中。天教廓诗境，宦迹留泥鸿。未遑事幽讨，尘俗空填胸。携雏欲先去，归棹寻吴淞。仆马已在御，歌骊行匆匆。阳侯若有知，恍惚梦里逢。为言名胜地，自古无异同。胡为滞溪游，长歌诗兴浓。兹境不一顾，毋乃情不钟。因之小作虐，澎湃横流冲。颠风已断渡，媮閒访灵踪。山城无百里，詄荡多奇峰。层峦叠锦彩，佳气郁葱茏。飞阁出岭表，清赏溯元公。古堞隐崇雉，深涧饮长虹。坐久心颜开，瑟瑟来清风。雨馀空翠滴，洞古白云封。豁然忽开朗，异境探不穷。老佛坐岩际，天半闻清钟。青山寿太古，底事首尽童。俯仰忽有悟，山性与人通。此邦人质直，山亦无修容。参差如束笋，夭矫若游龙。山下多沃土，潆洄水一泓。种荷能逭暑，种桑倍农功。民瘠久必乱，民裕国乃丰。愿民登衽席，蚕织毋疏慵。漓江波似镜，倒影青芙蓉。小艇自来去，荡漾双桨红。清景俨图画，拙笔摹难工。凭眺不忍去，夕照辉长空。何当携绿绮，一鼓《风入松》。::||
近现代::卢青山::肯德垃圾产于西，狗彘之食人弃遗。一入吾夏何神奇，彼上等人群趋之。如蝇得矢相推挤，莸邪薰邪谁曾知。齿牙满地光迷离，岂遑顾此且朵颐。出门矫首行施施，顿觉其母白其皮。::||
清代::张晋::身隐文焉用，苍茫何处寻。荒田聊志过，古木已成林。邑尚表君姓，母能知子心。专祠崇介节，食报到如今。::||
清代::张晋::一代无双士，荒祠落木空。死犹剩抔土，生已陷重瞳。遗恨留钟室，悲歌有《大风》。斜阳闪旌旆，飒爽认英雄。::||
清代::张晋::久客愁车马，幽楼慕薜萝。名心因懒退，诗意入秋多。远岫淡如扫，清溪寒不波。何人慰岑寂，斜日牧儿歌。::||
清代::张晋::小艇横沙嘴，清溪泻石涡。月斜人影细，风定鬼灯多。问渡呼舟子，中流发棹歌。向来尘扑面，幽兴较如何？::||
清代::张晋::我家太行里，久别太行山。山色依然好，我行殊未闲。白云低欲暮，飞鸟倦知还。不必移文诮，看山已汗颜。::||
清代::张晋::突兀依城起，陂陀路几盘。名山留《禹贡》，胜地让黄冠。松磴不藏日，云房好炼丹。所嗟行役苦，前路正漫漫。::||
清代::张晋::狐媚终何益，奸雄一旦休。铜台无片瓦，漳水自东流。横槊心犹壮，分香事可羞。西陵松柏树，极目易含愁。::||
清代::张晋::若不驱车出，那知春已深。莺花如恋客，杨柳欲成阴。土润前宵雨，风开远树林。铜台俯漳水，遗迹为重寻。::||
清代::张晋::客里仍家累，飘零滞此州。我心原磊落，高枕毕春秋。烛尽宽儿课，杯干向妇谋。不知班定远，何事恋封侯。::||
清代::张晋::空庭生暝色，负手出柴关。新月似娇女，荒城疑暮山。野塘寒苇折，高树乱鸦还。极目愁萧瑟，尘劳且未闲。::||
明代::李云龙::自君出门去，东风几换庭前草。欲向春宵梦见君，生平不识关山道。愿君回车归故乡，妾身无子姑嫜老。::||
明代::李云龙::媳妇初入门，日夕不离夫。夫戍交河北，媳妇惟依姑。北来一书飞故里，拭泪登堂报姑喜。::||
明代::李云龙::江头树，花落随流去。水流日夜东，落花安能归故丛。::||
明代::李云龙::何处寻幽好，春山高入云。石岩飞磴接，濑道小桥分。度壑龙为杖，穿萝鹤共群。禅房掩苍翠，人语带氤氲。问法随真侣，观空息众纷。鸟啼如有意，花落自成文。凉籁传清梵，香台送夕矄。空林孤磬寂，归路一猿闻。烟树浮清霭，霞天织锦文。时时回首望，行欲谢尘氛。::||
明代::李云龙::玉帐迎春发，翩翩向海东。桃花初跃马，杨叶待弯弓。两岸牙旗影，中流画角风。息徒双树下，揖客一尊同。剑喜雌雄合，诗誇竞病工。停筝伫素月，把酒送归鸿。淮海长天外，沧溟一望通。先声播狼岛，清啸彻蛟宫。鹅鹳呼天外，鼋鼍拜浪中。沧溟从此去，鹏路正无穷。::||
明代::李云龙::四天扶愿力，百鬼役芳郊。宝剑遥相倚，风铃夜自敲。霞端千佛现，冢畔一僧巢。舒指从西竺，藏锋似大茅。石棱栖布谷，幡影舞潜蛟。碑阴欲有纪，才尽为三肴。::||
明代::李云龙::有美莆中彦，名区秀气钟。共誇毛是凤，不愧种为龙。腰下虹三尺，眉端彩数重。春花作诗骨，秋草伴行踪。漳水移孤棹，樵山纵短筇。素心欣有托，白社喜相逢。命酌凭觞政，分题试笔锋。醉常连夜月，坐或到晨钟。正尔交情洽，那堪乡思浓。盟心指松柏，携手赠芙蓉。别曲云中雁，离怀江上峰。今宵烟水里，应有梦相从。::||
明代::李云龙::小筑东林下，花深地转偏。楼前一泓泻，城上众山连。水漾晓峰翠，鸟啼东岸烟。野葵留客饭，石榻借僧眠。落叶承趺坐，浮花学钓船。因知会心处，不必五湖前。::||
明代::李云龙::清流凡几曲，两岸尽蒹葭。但见山形合，宁知溪路斜。峰阴时作雨，水气晚蒸霞。古树飘霜叶，惊涛溅雪花。密竹藏樵路，垂萝系钓槎。倘因渔父去，还见有人家。::||
明代::李云龙::放杯南海去，秋水照袈裟。红蓼溪桥晚，青枫江路斜。望灯寻水寺，乞食向渔家。彼岸行应达，慈航望转赊。灯悬华顶月，衲补赤城霞。为问北宗学，今开第几花。::||
清代::张湄::清果菩提绕室馨，金包柑橘丽繁星。更怜斗大波罗蜜，磥砢真同佛髻青。::||
清代::张湄::参天高树午风清，嘉实累累当暑成。好事久传番尔雅，南方草木未知名。::||
清代::张湄::丹颊无端生酒晕，朱唇那复吐脂香。饥餐饱嚼日百颗，倾尽蛮州金错囊。::||
清代::张湄::奇英六出干三叉，檐卜香中嗅露华。曾识僧龛写经叶，而今始见贝多花。::||
清代::张湄::采自猊床象座前，紫霞一片映青莲。优昙不是人间种，色相应归忉利天。::||
清代::张湄::亭亭清影绿天居，扇暑招凉好读书。怪底弹文出修竹，美人颜色胜芙蕖。::||
清代::张湄::干霄刺竹易聚生，渭水淇园未较盈。千亩侯封未足贵，赖君海表立长城。::||
清代::张湄::毛羽丰茸皮甲皴，阿谁截得凤凰身。番梨纵得称名好，何似中原大谷珍。::||
清代::张湄::领悬文石间雕螺，连臂唉噫踏地歌。簇锦围中看赐酒，累觞未觉醉颜酡。::||
清代::张湄::攀枝已讶众猱升，渡水惊牵百丈藤。真见飞行都绝迹，西京那数戏橦縆。::||
近现代::金鉴才::清溪花雨绝纤尘，别有洞天一段春。我若浮家也到此，岂能归作武陵人。::||
近现代::金鉴才::草塘伫立最堪思，梦里孤衷似旧时。不是风波平彻底，冰清玉白又谁知。::||
近现代::金鉴才::一抹孤云落照斜，悠然微步过田家。江天雁字归声急，满树风牵扁豆花。::||
近现代::金鉴才::屋角依稀月影残，残时始觉满时难。玉盘洗出中秋夜，犹许人间仔细看。::||
近现代::金鉴才::梧桐垂露曳新柔，一片清光叶外浮。材大莫因琴瑟斫，钟生今已觅封侯。::||
近现代::金鉴才::孤山阅尽万梅花，雨后风前几树斜。莫道人生无定著，能安身处即为家。::||
近现代::金鉴才::回首原来不丈夫，半生潦倒一身孤。今宵更向桐阴宿，赚得浓睡淡梦无。::||
近现代::金鉴才::曾记扬帆过洞庭，一湖深碧映春星。四周隐约光千点，都是寻常落草萤。::||
近现代::金鉴才::画法谁参一指禅，泼翻水墨走云烟。他年会得潘公趣，十里荷花好放船。::||
近现代::金鉴才::平湖一棹动微涟，花影联翩扑面鲜。欲觅新诗乘醉去，莲娃笑指酒中仙。::||
近现代::顾随::秋千架，风软飐双旌。树树垂杨飘坠絮，月明歌舞动春城。花底夜闻笙。::||
近现代::顾随::花事了，犹见美人蕉。著得一双新蜡屐，任教风雨各潇潇。独上小红桥。::||
近现代::顾随::秋已晚，斜日小红楼。落叶辞柯浑似雨，长江槛外去悠悠。寒雁下汀洲。::||
近现代::顾随::人间世，有尽逐无涯。杯酒泥人留好梦，尘劳转眼是空花。帘外日西斜。::||
近现代::顾随::春风春雨。娇纵垂扬缕。花外关关黄鸟语。恰是新愁来处。音书不付春鸿。坐看飞絮濛濛。自是东皇无赖，落花休怨东风。::||
近现代::顾随::三春将暮。小院飞红雨。梁燕自来还自去。风散绿杨千缕。滔滔东去春波。金樽日饮无何。愁见踏青旧迹，展痕犹印台窠。::||
近现代::顾随::飞絮飞花乱扑身。春云如水水如云。天教同世不同群。思往事，怨离分。一半红楼是夕曛。::||
近现代::顾随::似絮晴云惹碧空。香销愁坐小房栊。门前何处觅行踪。三月暮，万山重。无数桃花映眼红。::||
近现代::顾随::恰是归期未有期。相思无益且相思。一春憔悴瘦腰肢。沈水烬。画帘垂。未信梁间燕子知。::||
近现代::顾随::碧橱冰簟夏天长。白莲房。紫微郎。夜深同坐。银汉正茫茫。说著去年离别事，清泪滴，一行行。::||
近现代::程坚甫::难得糊涂语最真，糊涂易保百年身。东坡已恨聪明误，不愿聪明更误人。::||
近现代::程坚甫::步出璇闺心胆寒，承颜怕失老姑欢。可怜西蜀蚕丛地，未若人间妇道难。::||
近现代::程坚甫::奔仆风尘未废诗，吟成多在息肩时。边韶腹有经书在，寄语途人莫相皮。::||
近现代::程坚甫::银汉迢迢舟楫无，填河乌鹊费工夫。婚姻久已如儿戏，牛女何因不另图。::||
近现代::程坚甫::半世奔驰觅斗升，年来心似玉壶冰。得鱼至竟归谁有，乞解鸬鸶颈上绳。::||
近现代::程坚甫::膝前莫更叹无儿，即便生儿亦已迟。爱子托人原恨事，何如身后有传诗。::||
近现代::程坚甫::不断辚辚车马尘，临流皆欲洁其身。出山泉水休云浊，世上趋炎大有人。::||
近现代::程坚甫::丈夫慷慨济时艰，不扫胡尘誓不还。击楫已成过去事，英风犹被大江间。::||
近现代::程坚甫::易弁从征世所难，纵然生女勿悲酸。只今关外风云急，红粉何人继木兰。::||
近现代::程坚甫::竹木成阴共一堤，堤边野老乐幽栖。为怜点滴皆春色，未忍呼童扫燕泥。::||
清代::陈维崧::拍遍小阑干，何限塞鸿明灭。老去怕逢节候，正落红时节。沙场病卒搯檀槽，隔著邻垣说。似诉少年陈事，有玉楼金埒。::||
清代::陈维崧::昨宵皓月凉于粉，浸万家蝉鬓。花下几两车儿，翠盈盈偏稳。今夜红灯成阵，被雨丝淹尽。一只银鸭床头，镇厌厌春困。::||
清代::陈维崧::灵和柳，弄晴春，轻飐江南绿水。东风陌上又河边，得人怜。乱搭琼楼丝一把，故与玉郎牵惹。而今香絮滚斜晖，几时归。::||
清代::陈维崧::陈仓祠古，当日霸王全繫汝。丛桂天空，舐药还闻伴八公。而今老大，笑尔会稽鸡太哑。莫管昏晨，斯世谁为起舞人。::||
清代::陈维崧::花冠粉距，昂首晴秋羞哙伍。恼杀诗翁，得失偏呶鸡与虫。乾坤夜黑，何日一鸣天下白。角角堪惊，总是秦关过客声。::||
清代::陈维崧::鱼租雁税，健妇持门心力瘁。黾勉钱刀，助得男儿意气豪。家缘中落，轧轧机床拚织作。国士桥边，剩有萧萧冷砚田。::||
清代::陈维崧::多年枯树，屈铁拗铜阴翠冱。野涧萧林，闲坐幽人抱膝吟。传家碧血，怕听子规啼夜月。莫便还乡，霸国山川冷夕阳。::||
清代::陈维崧::隋宫丝管，曾醉倡家红玉椀。瘦马芦沟，又上燕姬卖酒楼。十年一别，往事濛濛那可说。画里逢君，同把扬州月色分。::||
清代::陈维崧::阳乌酣战，身似吴牛偏易喘。缓辔彷徨，我有田园万斛凉。桐廊茗汁，此事如今那可得。黄鸟多情，小店风潭啭一声。::||
清代::陈维崧::石蹲奇兽，兀奡玲珑真险秀。涧束春罗，窈窕空明足淡沲。閒庭谁到，只许碧空悬冷瀑。些事消魂，剩有秋千断板存。::||
清代::洪繻::大海波涛断复连，撑起炎洲半壁天。沧溟路绝风云渺，鸿濛世界开人烟。安得泰山一枝笔，写作奇观空际悬！悬之咫尺有万里，大块无垠水无边。我思盘古凿混沌，斧凿到此生劖镌。又思共工触不周，触柱为山缺半偏。山头日月自昼夜，山下沧海自桑田。奇气郁勃凌中土，独回万水为西旋。上作赤乌窟，下作蛟龙渊。中包小蓬壶，珠屿水中圆。又有玉山可望不可即，日出插霄玉柱鲜。回望燄峰九十九，烛地熏天火欲然。一热、一寒分冰炭，八潼关里雪绵绵。台地无霜、无雪年复年，山灵狡狯弄使夏泽坚。北极何处鸡笼屿，遥与香炉烛峰相清妍。灵气鼓荡山河动，鹿耳门涛摇星躔。秋风万仞磅礴吐，鲸鸣欲簸昆崙颠。奇奇怪怪无不有，敢问十洲、三岛谁真仙？当年徐福不可到，未将地与秦人传。留之一千万万日，张槎始来天上船。船中载得王维笔，画到蓬莱笔不全。落笔万丈惊五岳，纸上时有烟霞穿。求之愈即去愈远，仙山疑在化工前。我居蓬莱乾坤惯，依稀认得秋毫巅。::||
清代::洪繻::洪垆大冶不鼓铸，日本之银天下布。团圆握之不盈把，易取货物纷无数。光芒宝气在腰间，不畏饥驱不畏寒。刓尽廉隅争资借，关津不惮行路难。不胫而走似铜凫，贾人坐拥千金躯。圆轮径寸利涉远，鬼物不敢萌揶揄。中国银山高崱屴，利源乃让东洋国。鬼夷挟此得自雄，孰使流通无壅塞？古来为国收利权，太公乃有九府圜。中华久不为此计，取利于民民日艰。东洋幅𢄙本穷窘，中国大度来蛮蠢。失笑辄看龙子银，幕面特书「大日本」！::||
清代::洪繻::鲸鱼跋浪沧溟里，岛屿无云雷声起。波涛澎湃天低昂，气满尾闾飓风止。千秋万古常喑呜，自是孤臣心不死。孤臣有谁气拍空？明人姓郑、名成功。唐王赐与国同姓，天荒地老开鸿濛。昔日中原纷战骑，为鹍、为鹏风摩翅。英声直震大江南，钱塘铁弩三千避。海枯不见孤臣心，潮落常满英雄泪。泰山横流不能齧，咤𠮟空有冲霄志！归来厦岛天无光，地窄不足供徜徉。宗悫长风万里浪，回头东海望炎荒。喝石可渡无巨浸，投鞭可断无汪洋。骑鲸直入鹿耳门，海若辟易湘灵奔。波浪风云生指顾，鳌柱如山日月吞。蜑水蛮乡拔荆棘，三十六屿澎湖侧。岛中忽现蜃气城，海外自成蛟龙国。喘息不觉生雄风，当时早已气如虹。天倾欲将一木拄，时携匕首摩苍穹。划断鸿沟不纳款，欲与华岳争累卵。忽呼渡河宗泽薨，此恨填海海难满！秋风喷礴作洪涛，忠臣气比秋风高。唏嘘千里皆黑色，翻腾万籁为怒号。日出扶桑不彪炳，龙蛇浮沈大力猛。如山、如雪挟船飞，海人谓是「长鲸影」。::||
清代::洪繻::古人读书下以酒，胸中云梦吞八、九。我今爱酒佐以书，举杯好开谈天口。与君乞酒兼乞书，一编酒难还赵书。不然倘能为我浇磊块，送归君家百尺楼上悬。海内梨洲有述作，一部「明夷待访录」。大名久已雷贯耳，偶睹应能蒙刮目。名山五岳不能游，奇书一览当九州。酒兴若浓狂歌起，放声一读天地秋。::||
清代::洪繻::虎可驯兮龙可攀，石能渡海舟登山。尘途咫尺不可过，世人惟有行路难！北风白日天地阔，荆棘忽生顷刻间。蓬莱弱水千万丈，人情变幻为波澜。听我歌，行路难。壮士徘徊何所往？拔剑斫地一身宽。::||
清代::洪繻::乾坤奇气磅礴布，东南海岱巨灵护。坼地擎天一臂撑，九十九峰空际露。一峰摩空一峰从，空中密排青芙蓉。森然突兀放玉瓣，朵朵太古烟云封。有时风云气拂郁，剑锋如从指边出。骈列巨刃倚天扬，鬼斧神工出旋没。丹赭晴霞捧赤城，照烛炎洲明复明。芒棱四吐如怒火，炙天不热天亦惊。羲和日御行不得，重轮欲度便倾侧。返照扶桑神鸟迷，倒影沧海蛟龙嚇。云出如拥蚩尤旗，摇曳云头云不移。三十三天星斗动，前峰、后峰相奔驰。前峰、后峰作人立，或俯、或仰、或不及。中有一座鲁灵光，次第肩随分等级。我欲与之成百人，风雨未化蓬莱身。欲求女娲补天石，补此一缺归陶甄。山灵告我无庸补，大块有时缺抔土。留此一角后人看，海山千秋与万古！我闻中原九十九，曲河千里、百里为一波。京师九十有九淀，一淀一薮如江沱。天地山泽必有偶，斯峰因之变嵯峨。又闻衡山九向有九背，一转一面成一态。斯山崴嵬互阴阳，面面望之生光怪。西蜀奇峰与此同，岛屿无此青玲珑。去岸二十一万里，熬波浴日东海东。::||
清代::洪繻::三面青山一面水，一山云霞连海底。人家半在画中看，结水为邻山为市。我来此地欲登舟，风信迟人二日秋。昨夜月明船上望，碧天如水入云飞。水气腥臊船气热，轻移小艇岸傍朅。雨送海风入艇凉，半夜归潮两岸齧。潮头已落岸头高，晓天曙色鸣波涛。帆樯尽在日中悬，日出峰容处处多。峰头犹含昨夜雨，苍崖翠滴浓于乳。高从东岸望汪洋，远天树树青可数。今朝喜得饱眼看，潇洒不知行路难。地经百里风景异，归向舟中话故山。::||
清代::洪繻::青山起暮云，寒日栖鹿渚。凉风飒飒吹，中庭正延伫。正望故人来，忽得故人语。清言如珠玉，清词如琼瑀。拂尘细披吟，两心长相与。内有褒宠言，受之颜惭沮！相晤虽一朝，相期已千古。他日相追随，愿为风从虎！送君长安行，长安帝王所。宫殿接云霄，城阙耸寰宇。中多螭龙蟠，外多鸾凤舞。君才云锦张，固应备绣黼。自惭泥涂身，无由舒毛羽。不获从君游，遥祝君遐举！沧海重重波，飞渡澎湖屿。扶桑日色高，照君金莲炬。瀛洲咫尺间，是君所居处。君家谪仙人，昔曾梦天姥。君将登蓬莱，非比梦中睹。愿上金银台，复宿琼瑶圃！君意轻荣华，世人重簪组。得志抒中藏，于时岂无补！日日涉关津，莫道风涛苦！此行过松江，好上春申浦。日月射楼观，烟波涵舳橹。航海入燕都，奇气谁与伍！上林望旌旗，长乐闻钟鼓。大夫快壮游，何可守环堵！愧我拜行尘，未能亲饯祖！君书与我云，近有小㺊蛊。远辙柅双轮，劳人茧两股。我闻欲往视，亦为二竖阻。张敏与高惠，当以梦中许。风雪数邮程，关山念旧雨。今日杨柳歧，后日浮萍聚。后会虽遥遥，中情寄一缕。::||
清代::洪繻::读史怀监门，爱君伟丈夫。但请苍生命，不惜微臣躯！伏阙陈谤书，如闻君疾呼。意气过石介，岂为激烈乎！一朝君命下，贬谪在江湖。高风自千古，臣心足不孤。后人思古谊，立碑在前途。曰侠、诚义侠，名字不模糊。岭头有松柏，路畔有苇蒲。我过君故里，想见流民图！::||
清代::洪繻::枕上波涛鸣，水底蛟龙泣。卸帆一梦惊，疑有狂澜入。忆昨驾船初，浪平风习习。天高动星斗，潮涌随呼吸。直棹澎湖沟，遥望虎山立。秋信中流来，北风一夜急。浪头拍太空，鳌山高岌岌。漰湃舟人呼，声与浪鸣悒。鼓荡随罡风，忽向海湾集。回视天色明，万变俱收拾。乃知险阻间，随处可安戢。乾坤亦幻然，江河吾且挹。::||
明代::潘光统::旌旗海上飐寒烟，南北伤心有岁年。莫道少陵多涕泪，鼓鼙今日是秦川。::||
明代::潘光统::幽人畏人知，深闺独闭时。莫令秋月入，照见妾空帷。::||
明代::潘光统::华馆淹留歌伐木，孤城砧杵度新鸿。客谈半夜当筵月，谁共明朝落帽风。云谷秋深泉更白，天湖霜冷叶初红。烟霞十里期难赴，雅约何年得再同。::||
明代::潘光统::烽烟何处散幽忡，共向幽居访桂丛。繁影阶移青竹日，微凉池泛绿荷风。閒看世事浮云外，老寄诗名浊酒中。试问当筵词赋客，清才谁复似卢鸿。::||
明代::潘光统::北岳云山望不穷，离心何处托飞鸿。金茎气色绯烟外，碣石旌旗落日中。前席旧承宣室召，出关今值虏尘空。即看万国来包匦，不羡葡萄入汉宫。::||
明代::潘光统::风尘冉冉岁华徂，傲吏归心寄五湖。旧社曾同开竹径，异乡犹得共屠苏。杜陵三礼年迟暮，燕市千金事有无。洛涘已知成拙宦，李膺元自忆莼鲈。::||
明代::潘光统::红尘十万入招提，花木阴阴可杖藜。三径风烟人世外，五陵秋色帝城西。青山欲共深公买，翠竹多逢阮籍迷。一卧云房心便息，更从何处觅丹梯。::||
明代::潘光统::离亭歌罢促征鞍，白首交情作别难。词赋人推题柱客，江湖天远钓鱼竿。尊中竹叶三冬暮，岭外梅花一骑寒。却笑清时招骏晚，高台今始筑长安。::||
明代::潘光统::萧条无地散离忧，何处风烟是虎丘。远道莫酬青玉案，尺书犹到白蘋洲。云停岭树频翘首，月满江城各倚楼。闻说南来求大药，山灵先已候罗浮。::||
明代::潘光统::晴窗閒共蹑丹梯，一览诸峰万木低。孤磬响闻天井外，残莺声送夕阳西。泉分石涧聊堪煮，酒有邻家不用携。十载青藜曾共对，故人今已直金闺。::||
元代::胡天游::灵祠抗龙首，崇覆凝丹垩。森壁寒雾姿，严旌振风魄。柏寝郁疑沈，烟楹转成积。国荣表威虔，年祥寄明职。诚轨谅斯臻，鸿羊缅犹陟。閒房香林外，一磬通幽迹。曙鸟散余喧，无人深草色。由来閟宫邃，荃宰劳蠲愊。中谷已云忧，周原沛应惜。望望西郊远，稍稍重林迮。凉绪结疏条，亭皋虚霭白。庶几及旋轸，展眺收清涤。::||
元代::胡天游::相士常苦衣，相马常苦肥。古来岂不然，勿谓今更非。秦士焚舟来，超乘争腾希。自许一战霸，空捩千钧机。仍将片叶身，远向灞岸归。灞陵夜半雪，南山夺光辉。勾芒迟迟春，仓庚鸣不违。浮云浩茫茫，安知所从依。谡谡秋树林，下有双石扉。逸竹閟青火，亦足忘寒饥。去矣勿叹嗟，各自从风飞。::||
元代::胡天游::越人夸越山，山不悬别州。心胆豗尘泥，尺步封鸿沟。勇脚攀元寥，园环蹑刀头。尽剖大腹壮，横得孤眼收。俯海沈竮竛，策日旁逗留。溪招白鹤风，柁鼓元气舟。诧历天外事，恍惚亦不愁。焉知腥雾中，扰扰虫蛆浮。青城蜀丈人，偃蹇群岳趋。会稽佐谁命，贰雄炎祝储。元气韛嚣氛，铸出争闯如。尚诮山中人，不辔名势车。石屋蹲虾蟆，斗偶无两俱。洞天碧浮浮，浮浮锁匏壶。壶中无杂仙，仙仙殊壤都。一气何是非，未肯忘秦吴。野僧枯杉纹，罅石龛猿狙。飞罗七条衣，蕨钵饥麇茹。安知从来客，攓云抱香炉。完朴余一巢，庶以邻太初。::||
元代::胡天游::蟋蟀语中宵，凄切不肯休。微物尔何知，亦与时节谋。虽未入床下，已复在户陬。似道寒气深，催人理衣裘。嗟哉无襦客，破葛悬床头。高歌但竟日，晏默何所求。::||
元代::胡天游::帐底吹篪夜解围，剑炊刀淅两危机。请来斩马平陵去，看遍黄羊属国归。物论清流几人是，书成孤愤举时非。戟髯强项生平意，坐映江山合有辉。::||
元代::胡天游::吴胥越绝雨飞虫，何止鳌涛落手中。万井过江丹画湿，大荒浮海碧蜺空。催寒一帽冲新雁，横笛千山入晚风。岁岁劳劳关外客，暂偷閒望恨无穷。::||
元代::胡天游::关门累月不梳头，行脚须臾过赵州。已分禅心安白足，尚贪诗句写红楼。故人好在昙无忏，乡里还呼许散愁。地埽峨嵋从此去，定身休作树中留。::||
元代::胡天游::几夜明薰玉有神，翠帏扶起态沉沉。难为不负东风地，直使能移一世心。睡去尚愁肌麝重，折来犹觉眼波深。相看争忍旋抛却，一寸斜阳一寸金。::||
元代::胡天游::欲倚层城俯八垓，手挼云雨转璇魁。终疑上帝难容谏，便恐神仙亦妒才。世界古来余一粟，昆明夜半又飞灰。思量惟有人间乐，醉看貂蝉向大槐。::||
元代::胡天游::冠剑行看欲就封，过门争感旧时龙。人间梓器身何恨，病后楹书墨尚浓。春水帆樯星斗气，晚花宾客雨云踪。苦为怨句裁还得，秋对青云阮仲容。::||
清代::顾炎武::岁岁征骖讵有期，栖栖周道欲安之。尼公匪兕穷何病，尚父维鹰老未衰。市酒薄驱冬宿冷，山麰轻压晓行饥。从知宇宙今来阔，不似园林独卧时。::||
清代::顾炎武::董生祠畔子云亭，涧雨岩虹望独扃。门外晓寒萦带草，林端秋散照书萤。长留直道扶千载，自见遗文表六经。今日似君还肯构，应知家学本趋庭。::||
清代::顾炎武::踯躅荒郊酹一樽，白杨青火近黄昏。终天不返收崤骨，异代仍招复楚魂。湛阪愁云随独雁，颍桥哀水助啼猿。五千国士皆忠鬼，孰似南山孝子门。::||
清代::顾炎武::十年离别未言还，楚水枫林极望间。野雀暮归吴季庙，寒涛秋拥伍胥山。人琴已逝增哀涕，笠屩相看失壮颜。独有士龙年最少，一朝词笔动江关。::||
清代::顾炎武::生平不拟托诸侯，吾道仍须历九州。落落关河蓬转后，萧萧行李雁飞秋。为秦百姓皆黔首，待汉儒林已白头。何意故人来负笈，艰难千里愧从游。::||
清代::顾炎武::居然汉代表遗民，犹向甘陵说党人。久矣泥涂嗟绛县，不妨渔钓老河滨。花香元亮篱前酒，雨垫林宗野外巾。此日耆英谁得似，饮和先作一方春。::||
清代::顾炎武::凌烟当日记形容，闽海风飙未得从。故里尚留旋马宅，他乡遥起若堂封。苔生宋璟祠前碣，雪覆要离墓上松。借问家声谁可似，只今荀氏有双龙。::||
清代::顾炎武::频年落落事孤征，每到穷边一寄情。马迹未能追穆后，虎头空自相班生。风吹白草桑乾岸，月照黄沙盛乐城。忽见丹青意惆怅，君看曹霸阸才名。::||
清代::顾炎武::弱冠诗名动九州，纫兰餐菊旧风流。何期绝塞千山外，幸有清樽十日留。独漉泥深苍隼没，五羊天远白云秋。谁怜函谷东来后，班马萧萧一敝裘。::||
清代::顾炎武::雒蜀交争党祸深，宵人依附半东林。然犀久荷先皇烛，射隼能忘侠士心。梅福佯狂名字改，子山流落鬓毛侵。愁来忽遇同方友，相对支床共越吟。::||
清代::吴敬梓::鹿韭香浓，雀瓢香细。何人庭院春初霁。还家两月不曾过，又从江上招舟子。挑荠篱根，焙茶窗际。一般也有幽间事。独怜涉险总无端，橹声轧轧波声里。::||
清代::吴敬梓::一船离恨斜阳外，遥凝数行穹翠。乱藻横陈，崇兰稚密，才过清明天气。鱼儿燕子。看飞入樯边，皱来波底。绿柳青帘，趁虚人聚水中沚。终宵眠亦未稳，早月到篷窗，好夜如洗。蜡屐谁家，湔裙那处，偏我羁愁千里。心惊不已。叹百五韶光，袛余馀几。雨甲烟苗，菜花开遍矣。::||
清代::吴敬梓::宝髻香螺染，罗裙绿草齐。新裁淡墨水田衣。坐拥薤纹冰簟，团扇也相宜。拂晓烟初敛，当春鸟正啼。自挑弱线小窗西。绝胜樗蒲，绝胜赌围棋。绝胜笋舆油壁，花外蹋香泥。::||
清代::吴敬梓::令节穷愁里。念先人、生儿不孝，他乡留滞。风雪打窗寒彻骨，冰结秦淮之水。自昨岁、移居住此。三十诸生成底用，赚虚名、浪说攻经史。捧卮酒，泪痕滓。家声科第从来美。叹颠狂、齐竽难合，胡琴空碎。数亩田园生计好，又把膏腴轻弃。应愧煞、谷贻孙子。倘博将来椎牛祭，总难酬、罔极恩深矣。也略解，此时耻。::||
清代::吴敬梓::薜荔墙边，藤萝石上，自然潇洒。长松百尺，绝似虬龙高挂。叹三年、柴扉未开，蛛丝网遍茅檐罅。只晚驱黄犊，霜枫红映，夕阳西下。寒夜。从容话。枉眷恋秦淮，水亭月榭。撇却家山，紫翠丹青如画。想泼醅、春酒正浓，绿杨村店鸡豚社。几多时、北叟南邻，定盼余归也。::||
清代::吴敬梓::雀化虹藏，又过了、今年冬序。临水槛、寒潮绿减，夕阳红聚。几处霜风催铚乂，谁家夜月鸣机杼。更木兰、椒叶盖奚头，糟床注。岂合在，他乡住。岂合被，虚名误。盼故山榛莽，先人邱墓。已负耦耕邻父约，漫思弹铗侯门遇。再休言、得意荐相如，凌云赋。::||
清代::吴敬梓::鹊炉烟，鸾镜影，记向画屏见。竹叶花裙，白苧趁时剪。是他病后心情，愁中风度，几曾带、玉钗金钏。锦堂畔。早把银烛高烧，重帘隔娇面。射覆分曹，姊妹半宵宴。只馀几度回眸，一声长叹，瞒不过、杏梁双燕。::||
清代::吴敬梓::墙匡月转。渐雾滃秦淮，窗影遮断。蕉萃黄花满径，槿篱零乱。丝丝蒜发羞临水，倦凭阑、又成长叹。板桥垂柳，渔家系艇，晚炊菰饭。正客子、凄凉满眼。待香醪自煮，绿蚁浮盏。三百青铜，买得几炉麸炭。冷吟间醉原无味，更何堪愁深酒浅。步櫩屣倚，残星数点，两行哀雁。::||
清代::吴敬梓::织屩堂中客。困风尘、如流岁序，行年五十。南越北燕游倦矣，白下凿坏为室。似巢父、一枝栖息。昨夜桐风惊短梦，把园林、万绿都萧瑟。秋士感，壮心迫。荀卿正遇游齐日。叹胸中、著书干卷，沈埋弃掷。尚有及时一杯酒，身后之名何益。张季膺、斯言堪述。天意也怜吾辈在，且休忧、尘世无相识。长寿考，比金石。::||
清代::吴敬梓::熟梅时候。帘外薰风透。梁燕乳，庭花瘦。堆盘烹白小，洗盏呼红友。千古事，文章尽为先生寿。伯玉知非后。翁子穷经久。人渐老，愁依旧。弹琴看鬓影，泼墨盈怀袖。须念我，一春寂寞青溪口。::||
近现代::曹允文::此身未老病侵寻，瘦似寒梅弱不禁。何事惊心眠不稳，恼人墙外有秋砧。::||
近现代::曹允文::又是新凉透薄罗，鸣蜩嘒嘒上庭柯。晚来一阵风兼雨，更觉空阶落叶多。::||
近现代::曹允文::自笑频年赁庑居，生涯无计狎樵渔。误人最是书千卷，三径荒芜两鬓疏。::||
近现代::曹允文::浪迹频年世味谙，析津城外柳毵毵。何堪远撇妻儿女，归滞沪滨倚长男。::||
近现代::曹允文::茫茫身世不胜嗟，浪说才华富五车。博得头衔号文丐，吹箫两度走京华。::||
近现代::曹允文::望断乡关八月天，松楸摇落草芊绵。穷途枯尽思亲泪，未奠椒浆已十年。::||
近现代::曹允文::仙源何处觅灵槎，地僻偏教窟蠍蛇。莫道故乡风物好，可怜归去已无家。::||
近现代::曹允文::春心千里荡摇时，感慨频吟子厚诗。莫笑轻狂无著处，萍踪合许遍天涯。::||
近现代::曹允文::暂逐东风扑画楼，飘零又过大江头。闺中少妇嗟离别，为尔应添百结愁。::||
近现代::曹允文::洁身别具霜雪姿，一脱长条任所之。岂是渊明篱下菊，自开自谢不离枝。::||
清代::姚燮::谁谓相见欢，相见但凄楚。握手坐移时，转疑梦中聚。胸有千百言，理之竟无绪。视我形骸非，何论旧心腑？苦泪倾难多，青天为飘雨。若有蟋蟀声，纷来集庭宇。::||
清代::姚燮::范生古狷者，瑟缩同妇人。静得七弦妙，动作五绮文。春峦发晨秀，扪之无嶙峋。但有古烟气，相袅成好云。河水不竞流，天倪时露真。恬和慑群骛，我思春申君。::||
清代::姚燮::徐子禀殊质，荦确天闲姿。有羁讵难絷，作态故权奇。籋蹄上云栈，未肯从后驰。究其德性驯，俗相乌能知？丈夫贵见机，进退当自持。伏枥俯尻首，宁受驽钝嗤。::||
清代::姚燮::谢客无模棱，太素抱真璞。尽日守一编，不畏两眸眊。隔筵闻酒香，其意辄腾踔。引杯出谐辞，自命古髡朔。我醉谁为醒，心清事聊浊。鷕雉方媚川，高梧自鸣鸑。::||
清代::姚燮::傅君尚涵养，事迫应之舒。萦澜动风态，意善留其馀。众议偶支绌，隅坐独默茹。谁知寸腑中，了了同明蝫。庄周论齐物，荣辱何乘除？阘茸苟不扰，闇室皆太虚。::||
清代::姚燮::往秋别君鸳鸯湖，凉飙弄雨喧蒲菰。蠡船红烛灺深夕，水鸥狎梦遥相呼。今秋遇君徐泗道，芒砀关山满斜照。登舻携手歌大风，寥泬云天击霜鹞。男儿意气难自雄，驱驱道路如转蓬。短蓑未具笑牛竖，长镡欲试愁狙公。频年越国遭兵变，战纛连城海无雁。携镵斸药投岩谷，蠹剩文章瓦同贱。菜门一夕飞燹红，君还挈眷逃吴中。死生消息两茫昧，托地虽异怀则同。南园季子风流渺，黄子未大使若济。白发冯唐亦荒草，冯勺园太史登府。相逢感旧增涕零，那有黄金铸衰老？野垆酒浊不可沽，弯弓且射烟中凫。醉横铁管唱明月，昔时豪兴今能无？::||
清代::姚燮::上闸水，三尺深，下闸水与中闸平。闸夫开闸敲铜钲，北船行尽南船行。南船轻，北船重。北船停，南船拥。开闸闭闸忙闸夫，长绳引板旋辘轳，过船负牵声伊乌。前船伊乌，后船邪许。北船张篙，南船打鼓。下闸开，中闸阻，眼看南流去如弩。::||
清代::姚燮::猎虎猎虎，子无强弩。子有强弩虎有距，不愁虎生距，但愁狐假威。髑髅载面秋萝衣，拥蓬作髻低压眉，山鬼啾唧行相随。子无弩，弗猎虎，狐狸吹火虎伥舞。高楸阴阴鬼相语，白日当天照凄雨。::||
清代::姚燮::长芦倡女大市行，步摇瑟瑟罗裙声。风鬟疏袅烟蝉轻，冰纨斜障双睇青，向人送笑相目成。侬家住何里，第一城南古瓦子。西营军头持门户，不畏州官索钱纸。槟榔新红蘋婆紫，解橐但有沽酒需，安稳留欢醉忘死。楼上烛，鸳鸯飞，楼外月，乌鸦啼。君不见江南荡子无家归，垫砖作枕芦为衣，城门独宿风凄凄。::||
清代::姚燮::村南古驿杨柳青，青青直过青县城。县城隐隐不可见，绕柳人家住郊甸。豢驴饲犊槽满麸，泥砾匝地多榛芜，池为浴湢黄流污。丫髻童子负长梃，裹体趯跃同游凫。蝇声甍甍蛙阁阁，瓜棚倒岸豆荚落。居民墨首性剽掠，走索抛砖恣娱乐。杀人不用七尺刀，寸水可作千寻涛。沧州城中一夜火，三千甲马头颅焦。赁田种秫隐名姓，见人不敢称雄豪。::||
近现代::周作人::中庭有梧桐，亭亭如华盖。碧叶手掌大，荫庇诸蝉类。繁荣极夏日，倏值岁时改。时光不可见，日日夺苍翠。桐子已黄熟，收入童儿袋。萧萧秋风起，飘然一叶坠。蝉声俄寥落，渐以促织代。却惊懒妇心，寒衣未补缀。::||
近现代::周作人::陶公昔乞食，鲍叔曾解衣。古人去我久，不意复见之。我非生君子，固穷亦奚辞。愧不信冥报，致谢徒虚词。平生弄笔墨，妄想作法施。立言终空幻，半偈只自怡。且当啖牛肉，醉倒土地祠。兀兀却复醒，吟此一首诗。::||
近现代::周作人::往昔读野史，常若遇鬼魅。白昼踞心头，中夜入梦寐。其一因子巷，旧闻尚能记。次有齐鲁民，生当靖康际。沿途吃人腊，南渡作忠义。待得到临安，馀肉存几块。哀哉两脚羊，束身就鼎鼐。犹幸制熏腊，咀嚼化正气。食人大有福，终究成大器。讲学称贤良，闻达参政议。千年诚旦暮，今古无二致。旧事倘重来，新潮徒欺世。自信实鸡肋，不足取一胾。深巷闻狗吠，中心常惴惴。恨非天师徒，未曾习符偈。不然作禹步，撒水修禊事。::||
近现代::周作人::中原有市镇，不幸遇兵燹。屋破人尽去，唯存狼与犬。狼从山中来，犬是村中产。相会废墟中，废墟归总管。狼本无所为，志在得片脔。手法有祖传，不知恩与怨。犬虽出狼族，忠义性不变。每见生客过，虑为主人患。跳踉相追逐，垂舌杂呼喘。旅人狼狈去，一口或难免。不知旧主人，洋场正避难。安卧高楼中，身心甚康健。侍卫固徒劳，勇猛可示劝。待得太平时，为作《八犬传。::||
近现代::周作人::顷与友人语，谈及《白蛇传》。缅怀白娘娘，同声发嗟叹。许仙凡庸姿，艳福却非浅。蛇女虽异类，素衣何轻倩。相夫教儿子，妇德亦无间。称之曰义妖，存诚又善善。何处来妖僧，打散双飞燕。禁闭雷峰塔，千年不复旦。滦州有影戏，此卷特哀艳。美眷终悲剧，儿女所怀念。想见合钵时，泪眼不忍看。女为释所憎，复为儒所贱。礼教与宗教，交织成偏见。弱者不敢言，中心怀怨恨。幼时翻弹词，文句未能念。绝恶法海像，指爪掐其面。前后掐者多，面目不可辨。迩来廿年前，塔倒经自现。白氏已得出，法海应照办。请师入钵中，永埋西湖畔。::||
近现代::周作人::越人与水狎，断发而文身。入水斗蛟蜃，不闻畏水神。希腊有神女，常居河海滨。年少美容颜，可畏亦可亲。时就凡人戏，解佩致殷勤。诗画多取材，流传为世珍。尝读如梦记，乡曲记传闻。池沼有主者，类是龙蛇伦。常悦人间女，拉致为婚姻。是名阿玉池，绿水不生纹。水在四行中，柔媚最近人。舟楫通远地，罟网获巨鳞。食饮并盥濯，切身多欢欣。一朝入水底，忽尔为波臣。变作河水鬼，水际永沉沦。平生居水上，一死原无论。独惜乐水意，不及怀土殷。流水有情意，死生不可分。生时承爱抚，死亦获温存。所当爱海女，无愧水乡民。::||
近现代::周作人::凉风起夜半，秋虫鸣前庭。细听非促织，乃是油唧呤。因风送繁响，恍如振银铃。反复鼓哀调，急迫难为听。剧怜黑大汉，何缘作此声。将是唱恋歌，当户理鸣筝。及时不见采，将随秋草零。造物乐有物，众生执此生。生生实天意，仁义乃俗情。方向既自定，道路所由成。人生诚微末，智力庶可凭。若不造幸福，空负灵长名。哲人重自然，高论涉杳冥。倘欲返本真，应学秋虫鸣。::||
近现代::周作人::往昔读诗话，吾爱袁随园。摘句有佳语，前人加朱圈。亦稍发议论，少年常爱看。及后重取阅，相隔五十年。影迹模糊在，味道不新鲜。多言尹相国，如见时胁肩。所喜重性灵，主张近公安。却独以此故，见怒于时贤。恶口章实斋，反复妇学篇。浙学分东西，派别故俨然。::||
近现代::周作人::忆昔读《笑林》，著想多妙绝。小妖作变怪，忽被净瓶吸。魔王旋降服，喽啰悉得出。王慰诸魔众，苦饿曾几日。答言饿尚可，几乎挨挤煞。微言妙得间，一语发笑噱。更有川柳诗，字数才十七。讽刺世俗情，善能搜间隙。亦或咏史事，情事写历历。文王访太公，徐步近水侧。钓得鱼儿否，负手搭讪说。一曲渭水河，逼真过演剧。谐谑虽小道，亦是一艺术。伺机窥要害，一攫不容失。贤达善大言，满纸语剌剌。无怪初学者，展卷眼生缬。::||
近现代::周作人::《宋书》传隐逸，首著陶渊明。名文归去来，所志在躬耕。本来隐逸士，非不重功名。时艰力不属，脱然谢簪缨。人不可无势，桓温语足征。孟嘉亦豪杰，尺寸无所凭。偃蹇居掾属，徒为蝼蚁轻。五斗悔折腰，此意通弥甥。细读孟君传，可以知此情。俗儒辩甲子，曲说徒瞢腾。::||
近现代::伯昏子::城阙已难啼旧乌，督辕曾亦走沙狐。閒人若问长安事，但寄贾生之废都。::||
近现代::伯昏子::汉乐唐伎胥以沦，梳妆时世尚尖新。熙熙雁塔题铭处，谁作狂吟复雅人。::||
近现代::伯昏子::青山难挽栈边云，佛窟梵音何处闻。枕梦空怜陇头月，当时曾照隗将军。::||
近现代::伯昏子::海市氤氲望梦中，浮沉大邑若孤蓬。绛霄登陟谁扶坠，醒觅黄头是邓通。::||
近现代::伯昏子::黑云镇压百重楼，疑是天心抱隐忧。昨夜笙歌人散尽，槐风吹雨梦尤稠。::||
近现代::伯昏子::露残红冷瘗荒宫，招隐萋萋思八公。时彦不谙丹鼎事，但从鸡犬学摩空。::||
近现代::伯昏子::艳妻煽处岂无期，剑气常随牛斗移。狼纛当时回铁甲，祗因遍地是男儿。::||
近现代::伯昏子::药山问对悟云瓶，御柳金河一梦醒。莫效穷途阮郎哭，长衢依旧耀寒星。::||
近现代::伯昏子::社鼓空喧绕暮鸦，关河仍锁祖龙家。召平不待秦亡后，安敢青门学种瓜。::||
近现代::伯昏子::割势防萌事亦奇，榷牛引类一何慈。身形变化本空有，宿业愆深哪得知。::||
近现代::林修竹::怅惆千般，相思万种，一夕银河暗渡。轻怜密爱尽工夫，便胜却、平常无数。情长时短，爱深缘浅，匆促急寻归路。枯烂海石矢寸心，原不在、今朝来暮。::||
近现代::林修竹::飙似风过电闪，翩若燕掠鸿惊。飞行街市一身轻。玉腿不嫌冰冷。淡淡女生装束，娟娟体态轻盈。风鬟云鬓惯飞腾。追逐任凭男性。::||
近现代::林修竹::并肩私话。前时曾记，花前月下。蝶舞蜂狂，鸟语花香，一春今乍。一双秋水盈盈，尽料理、酒余妆罢。影院流连，舞场陶醉，恁消今夜。::||
近现代::林修竹::芳草天涯。思妇楼上，柳袅烟斜。多事春风，多情夫婿，应早还家。关山万里风沙。梦醒处、残阳暮鸦。易老红颜，封侯何日，辜负年华。::||
近现代::林修竹::芳情直比桃花水。碧潭深无底。于今无计惜分飞，空自想鸿泥。阴成绿叶，枝看结子。一梦真情似。追回往事不堪谈，永留伤心史。::||
近现代::林修竹::无计楼前消永昼。五彩丝缠兽。佳节正端阳，艾叶榴花，伴酒雄黄透。赏罢龙舟人去后。半臂原无袖。角黍试新尝，玉指轻柔，尖比葱儿瘦。::||
近现代::林修竹::孙家桥北草堂西。南运最系思。动工万众，浚河两岸，十载鸿基。公余喜有诗人在，一笑鳜鱼肥。临河觅句，挑灯把酒，春雨丝丝。::||
近现代::林修竹::爱人病榻隔河汉。日夜愁思千万。急渡重洋海岸。来侍郎餐饭。无端喜见飞来燕。镇日床前相伴。不尽闲谈清玩。闷唱声声慢。::||
近现代::林修竹::粽叶榴花角黍香。龙舟五月赛端阳。屈子空怀千古恨，汨罗江。信谗弃忠成孤往，行吟披发下大荒。幽怨千年流不尽，吊沅湘。::||
近现代::林修竹::东风摇曳柳丝长。牡丹掩映朝阳。青藤紫蕊挂东墙。满院清香。小阁谁家闺秀，窗前静里红妆。轻寒初试薄衣裳。好去寻芳。::||
近现代::潘乐乐::华风久矣被南荒，塔立崚嶒云水黄。故事虬髯磨洗尽，一舟斜日倚茫茫。::||
近现代::潘乐乐::蹈刃青春跨海舟，深闺梦里骨成丘。我来犹怯碑前伫，还剩河山不自由。::||
近现代::潘乐乐::披荆百战汉家旗，孤寨藤茅结水湄。草木飘零魂北向，瘴山落日满残碑。::||
近现代::潘乐乐::丛林铁轨出嶕峣，血色蛮烟万骨销。小筏数声歌去也，夕阳如水满长桥。::||
近现代::潘乐乐::海天吹暖踏圆沙，白塔蕉林出晚霞。小立茅亭椰子剖，迎风鬓点两三花。::||
近现代::潘乐乐::铁马冰河入梦频，铜驼荆棘泪痕新。可怜月色犹无恙，照尽槎枒袖手人。::||
近现代::潘乐乐::一襟霜冷入秋风，夕照崖山馀恨同。八百年间天地坼，更无片语祭诗翁。::||
近现代::潘乐乐::负暄茶澹啜春山，花影摇眸岁又删。皱面观河还一笑，居然名突贩佣间。::||
近现代::潘乐乐::诸天神力旧斑斓，金粉楼台照水寒。高树斜阳白云寂，剩将王气壁间看。::||
近现代::潘乐乐::山河荒寂雾重重，浪拍车孤冰雪冲。要破深宵灯十万，倚天照海起长龙。::||
清代::高佩华::卷起红幡，解却金铃，泪珠满腮。记清明才过，画图半幅，芳菲未改，锦绣成堆。怎奈枝头，一经夜雨，狼藉脂痕处处皆。飘零甚，怎觅来净土，好把香埋。几番费我疑猜，便嫁与、东风也不才。早阶前延伫，从容收拾，阑边凭倚，妥帖安排。不识今番，关它何事，蝶浪蜂狂去复来。斜阳外，问芳魂何处，酹尔三杯。::||
清代::高佩华::无力支持，脱却轻棉，千条万条。看乍寒乍暖，抛残紫陌，和烟和雨，乱点红桥。色怕泥污，肌如玉洁，妙手何人擅白描。推窗望，让谢家道蕴，咏絮才高。春来争不魂销。更自喜、身轻分外娇。讶花间新蝶，纷纷起舞，枝头残雪，点点难消。浅碧池塘，淡香楼阁，一望珠帘影动摇。东风好，免拖泥带水，吹上云霄。::||
清代::高佩华::小院苔浓，曲栏花放，趁风吹到窗前。那堪离别，相见又经年。一种痴情谁觉，都爱此、草色芊芊。斜阳里，寻芳何处，风致最翩跹。休贪春色好，匆匆过了，瘦影谁怜。剩零星残粉，冷落西园。何不乘风化去，便从此、栩栩登仙。真超脱，芳魂差胜，叶底抱香眠。::||
清代::高佩华::阶前草色碧于油。粉蝶梦魂留。闲来偶而裁诗句，对残花、惹起新愁。正是海棠开足，斜阳一抹红楼。风筝犹挂树梢头。綵线不曾收。鹦哥对我喃喃说，便教人、早上帘钩。莫被好风吹散，炉香几缕清幽。::||
清代::高佩华::髫年望月深闺里。风景依然记。前年望月傍妆台。儿女喃喃灯下、笑颜开。今年望月心如碎。洒尽思儿泪。几番望月月高悬。拜问嫦娥今夜、为谁圆。::||
清代::高佩华::帘外鹦哥刚睡。偏又被、征鸿惊起。落叶空阶，吹来片片，冷逼一灯红细。雨声零碎。都不管、它人憔悴。重掩银屏十二。却正是、新凉天气。悄坐三更，罗衫轻薄，领略几分秋意。无聊情思。好梦更谁能记。::||
清代::高佩华::喜鹊巢初稳，新蜩响欲沉。一重帘幕一重深。不种芭蕉绿到、粉墙阴。雨过清如洗，风来暑不侵。何年丝竹夜成音。久为郎君盼望、到而今。::||
清代::高佩华::灵鹊桥千叠，新蟾月半梭。遥遥云汉澹无波。想是双星今夜、渡银河。设果庭前满，穿针户外多。小鬟低语问娇娥。不识今宵乞巧、巧如何。::||
清代::高佩华::罗衫抛却。底事浮云如此薄。风动帘钩。荡起潇湘十里秋。阑干西角。又见梧桐黄叶落。夕照难留。一抹胭脂上画楼。::||
清代::高佩华::冷冷清清，参横月落。梦魂颠倒人如醉。可怜小婢正酣眠，模糊犹认儿安睡。重剔残灯，几番憔悴。漏声滴向心头碎。霜冷露白不知寒，和它蜡炬垂双泪。::||
近现代::刘斯奋::金箭斜飞，惊散玉鹅，雪羽满天。渐远山收绮，银鱼跳月；平沙展雾，乌鹊鸣滩。沧海人归，黄粱半熟，相戏门前细犬欢。茅檐下，有泥溪新涨，可濯吾颜。生涯莫动长叹。任万虑樽前醉眼宽。甚长沙秋士，空楼吊影；孟尝狂客，长铗频弹？料理畚箕，安排土石，万古功名一笑间。连营静，又潮音催梦，依约前湾。::||
近现代::刘斯奋::君按采桑子，吾翻水调歌。登高休说，重九临水亦无何。未必华嵩还望，不见烟波南岸，风笛小亭过。座上沽屠客，胸次正嵯峨。已无酒，姑啖饼，议山河。夕阳容易，暗染鸦翅入庭柯。一笑明朝归去，各认前途风雨，回首指青螺。珍重男儿诺，莫拭泪痕多。::||
近现代::刘斯奋::休道狂依旧。记当初、花街问卜，名垆赌酒。梦入神山探巨笔，呼起精灵相纠。漫赢得、露盈双袖。睨目词场三万里，叫南东，谁是搴旗手？看破牖、霜锋吼。青青发共垂垂柳。惊去也，西风容易，消磨什九。击碎珊瑚成百感，谁解柔肠千缕？喜君等、胆肝能剖。竞掷豪情鞭大句，倚芳樽、醉尽南北亩。他日约，问屠狗。::||
近现代::刘斯奋::梦也何须说？倚秋风、连营马动，荒鸡凄烈。壮士翻腾潮水去，苦战人间未歇。待与子、醉眠明月。淬剑光寒青发竖，忍一腔冷落男儿血？暂起舞，从容别。朱弦休拚悲歌绝。羡少年、风情湖海，胆肝如雪。笑指千年奇劫后，鹰击苍溟空阔。直须把、风争云夺。一角词场重料理，向樽前、倾尽南北杰。君不见，玉壶缺。::||
近现代::刘斯奋::麻雀飞窥香稻垛。会议开时，陌上行人过。一树浓阴秋楚楚。人们都向沟边坐。快语一声花一朵，朵朵声声，都向心头堕。人散日斜暝色锁，平原一片星星火。::||
近现代::刘斯奋::陌上游丝吹不断，花近高楼，楼外巢新燕。名字每从心里唤，呼来忽觉红双脸。叵耐个郎情腼腆，欲语无言，滴滴时针转。隔院课铃催二遍，倚门一瞥惊鸿远。::||
近现代::刘斯奋::记得当时楼畔见，不道重来，蓦地琴心乱。一束瓶花横对面，抬眸人并花深浅。那敢轻狂邀笑盼，已觉情多，默默蛾眉懒。捡点閒愁天不管，片云凝梦春山远。::||
近现代::刘斯奋::一从区子病不起，盘胸十万龙蛇死。叱吒书坛要健儿，恸向南天无此理。风雨心盟三十年，天真磊落感君言。灯深犹记西关夜，小草新成杜秋篇。::||
近现代::刘斯奋::中庭有香木，伐之得两琴。远知君子至，抱出绿榕阴。洗手复弄之，发音清可闻。始作暮云合，再奏山月昏。三鼓弦何促，泪下忽沾襟。岂不嘲客耳？聊用见率真。奏罢即分赠，幸勿卑无文。君看双琴上，宫商颇不亲。此发彼辄应，用意何其深。时时一相拂，所以存精神。::||
近现代::刘斯奋::南塘有老树，久枯无片叶。及春雨向繁，离离发何烈。持酒置其下，月出明皎洁。清风从东来，鼓舞歌激越。自言少年时，颇负淩霄质。炎气日催长，零露暗滋茁。忽忽二十年，白云渐相拂。徘徊遏悲风，俯仰干白日。方谓栋梁时，材高宜毋失。焉知世不良，恶物转摧伐。雷电实无情，毒虫恣穿穴。愧非铁石躯，何由避齮龁。一日繁花萎，两日叶尽脱。三日死新条，所嗟犹半活。中夜每惊寤，沉思痛惨栗！悠悠天地长，何处托吾骨？夜来感春气，壮心动郁结。犹得为叶花，岂复占风月？老叶未足珍，应能辨霜雪。老花未足贵，春泥化其屑。所以益后来，只此足愉悦。我闻老树言，感动冲毫发。启我日月情，照人肝胆澈。因忆二三老，仿佛见高节。起坐暂低回，长庚看明灭。::||
近现代::张月宇::沤珠万点忽临池，亭榭凭栏薄暮时。引领已嗔凫化舄，缠身犹责茧抽丝。雨声急促随秦柱，灯影昏幽动楚思。记得梅溪明月夜，风前折取第三枝。::||
近现代::张月宇::梨云梦断景风轩，恍听笙竽万籁喧。磨蝎长天睽北宿，羸驹经岁走南辕。汉之广矣何思泳，澧有兰兮未敢言。久已冰封伤草木，萌生犹自待新元。::||
近现代::张月宇::辙合南州振玉珂，乡关遥隔洞庭波。九嶷山黛溪曾似，三峡风高梦若何。浮世文章难祭鳄，倾城夜色讵成歌。廉纤惟记虹桥雨，青伞同开十里荷。::||
近现代::张月宇::小园春去问春来，风信梢头误几回。一叶舟浮云梦泽，诸天香陨雨花台。已经唯诺京垓许，尚待优昙片刻开。兀坐残宵声寂灭，杯盈弓月莫须猜。::||
近现代::张月宇::轻于柳絮冷于霜，四顾茫茫接大荒。冰冻要津羁异客，风号孤馆绕空廊。营营梦责华胥幻，去去身嗟陌路长。回首来时天欲暮，一行履印自何方。::||
近现代::张月宇::城外停云月色高，城中大隐绝尘嚣。人倾肝胆凭谁识，腹满经纶待酒缫。客舍曾联徐孺榻，乡怀犹合屈平骚。洞庭湖上熏风起，何日安归一叶舠。::||
近现代::张月宇::一夜风吹宝铎鸣，交驰羽檄满山城。雪莲未许春时绽，灰火频从烬处生。以暴易兮皆障目，哀菅薙矣不闻声。谁知形胜庄严地，曾遣龙骧十万兵。::||
近现代::张月宇::荼蘼落尽晓风微，枝杪空余蛱蝶飞。酒正酣时伤愈痛，梦于醒处事俱非。不蕲恢网开三面，欲破愁城困四围。菡萏西池应已放，羁身遥想未成归。::||
近现代::张月宇::纷纭身号久稽名，简册讹传事莫争。堪恸肠为民疾断，始教耒作谷田耕。安邦自可无刑政，攘外何曾有甲兵。鉴古兴衰遥酹酒，至今犹憾弗能征。::||
近现代::张月宇::丰仪怅望楚天长，惜诵何堪赋九章。清浊未从渔父语，流离犹替美人伤。贤材终古遗皋泽，佞子时而倨庙堂。滚滚沅湘江上水，招魂不独为君殇。::||
清代::谭垣::晚过力力溪，溪水清可掬。皎月悬林端，修竹如新沐。下马入番社，番众一何肃。灯前试细认，尔雅殊被服。咨访听语音，通晓更娴熟。圣治开文明，光被及番族。应知久渐摩，秀发此先卜。拱手进番童，经书果能读。忠信自有基，礼义须涵育。劝勉且丁宁，披月前村宿。::||
清代::谭垣::出门仍沿溪，自上而及下。溪流远回汀，番厝藏中野。此处丁盈千，林总甲诸社。罗拜纷难数，注名不停写。圣朝湛濊恩，雕题绥福嘏。试观生息多，谁非被化者。番老不言寿，番女亦云姹。由来沾雨露，亦自谋弓冶。我为番目言，社丁不患寡。衣食所必需，犁锄正堪把。行见尔番庶，击鼓吹豳雅。::||
清代::谭垣::淡水向南趋，乘涨多纡折。古社依上流，番社参差列。日暮乃停骖，乍望心如结。篱缺见溪光，沙岸水方齧。谋将社寮移，众番情辞切。我与番众谋，非可一言决。相度宜周详，经费宜樽节。暂施堤防功，且待秋潦竭。秉烛坐中庭，劝谕均晓彻。老番共扶携，幼番各持挈。惇庞诚可嘉，整肃尤可悦。忧劳长善心，此理信前哲。::||
清代::谭垣::山行复出山，远见溪云起。阿猴当中权，阛阓列村市。城门固鱼钥，修篁如列雉。编茅备堂奥，削土崇阶戺。天使持节来，骢马历至止。番目为我陈，此社非他比。素称物力饶，众社归经纪。年来生齿繁，不复追前趾。我为番目言，物盛难可恃。应须敦俭约，慎勿踵奢侈。::||
清代::谭垣::稻陇转平埔，驱车入武洛。旌竿绕寒云，戍楼晓明柝。土目跪前迎，庶番互联络。社丁虽稀少，勇壮俱超跃。昔在大泽机，旧址连岩崿。日与生番伍，趋走类猿玃。自从归化来，薰蒸销狞恶。移社向中田，妇子安耕穫。我来宣皇仁，毋使逢不若。山鬼应从风，祥和遍村落。::||
清代::谭垣::夙驾淡溪东，遥指搭楼路。曲涧架小桥，红英冒绿树。社厝隐云林，笆篱深深护。堂中列图鼎，典则犹可数。帝德浃雕题，覆育时煦妪。番黎沾化久，爱戴深且固。童子四五人，能诵诗书句。咨询实可欣，奖劝不妨屡。众番亦欣然，笑请轩车驻。::||
清代::谭尚忠::秋风瀑布吼飞泉，高下归帆趁早天。望断浔阳飞不到，北风偏入下江船。::||
清代::谭尚忠::解佩东归去，春江正绿波。祇因开菊径，兼要著渔蓑。居士陶元亮，神仙张志和。红尘十丈里，谁听濯缨歌。::||
清代::谭尚忠::旅馆夜凄清，村鸡唤晓行。山寒风有力，霜重叶闻声。仆仆山川意，悠悠天地情。今年余几日，犹自滞归程。::||
清代::谭宗浚::是谁觞群真，涧底置瑶席。洼尊久不存，罗列剩奇石。遥对清泠泉，各各据高壁。出窦纷窒通，注溪错回直。意同长风争，急起赴石隙。群山如踔跳，声过有余力。道人了不闻，合掌对凝碧。泄怒任叫嚣，守柔自冲默。渐进岂不佳，胡为苦相激。感物遂写怀，浩歌日将夕。::||
近现代::赵尊岳::乘风。瑶宫。相逢。尽从容。能通。凌霄羽翰如翩鸿。夐然星斗罗胸。疑阆蓬。下王绝尘踪。只步虚有声太空。指南肇造，遥忆姬公。左徒去后，玉虬谁骖九重。窥炳灵于圆穹。吐华于长虹。高寒吾愿从。排阊呼鸿龙。蹑足幻云峰。更持卮酒邀碧翁。::||
近现代::赵尊岳::藻艳披缃帙。几摩挲茸窗倦晚，梦痕如织。憔悴年时高阳侣，凄断人天只尺。凭茧纸乌丝留得，多少危阑登临意。只龙香凤尾差堪识。千古恨，剩邻笛。九天吹管悲寒食。尽飘零霓裳断序。翠镫华陌，老去定场花时泪，分付红牙彩笔。更侧帽行吟何日。兜率海山应相念，念嘉荣犹挟王门瑟。笙鹤外，暮天碧。::||
近现代::赵尊岳::大好秋容，天香满院承丹旭。十年薖轴，一笑蕉中鹿。几度潮生，看遍陵成谷。添筹屋，清光同沐。把盏斟醽醁。::||
近现代::赵尊岳::伤往事，人倦独支颐。坐久重楼都入望，画阑犹倚玉箫吹。将信更还疑。::||
近现代::赵尊岳::无限恨，消领绣帏中。轻梦已随兰麝散，五更和泪咽铜龙。侵晓怯微风。::||
近现代::赵尊岳::端正好，风露下新秋。脸色荷花相逞艳，轻拂垂柳看行舟。脉脉水西楼。::||
近现代::赵尊岳::端正好，时节恰秾春。箫鼓隔堤催画鹢，镜漪落照罨芳尘。犹有未归人。::||
近现代::赵尊岳::绕遍阑干，千红万紫，旧经行处。斜阳外，杜宇声声唤归去。无多影事随流水，问断梗、飘蓬几误。尽芳时消受，眉痕片霎，绮怀谁诉。凝伫。重来路。怕径冷苔荒，蝶愁蜂妒。天涯倦絮，那回犹罥朱户。莫教辜负从头约，只横雨狂风易阻。茧纸涩，雁昼沉，难寄离愁万缕。::||
近现代::赵尊岳::湘弦润湿苔侵绿。春雨相连续。玉阑孤倚悄无言。看尽浮花，浪蕊送华年。回头挂壁银筝在。手涩调新解。无声过泛最情深。为问满怀，幽怨可能任。::||
近现代::赵尊岳::荼蘼一架才开了。便觉春光少。游丝几度袅东风。更逐残英，飞舞小庭中。雏莺乳燕寻常在。转烛年华改。声声你不断离愁。绿绮窗前惊醒梦如流。::||
近现代::程滨::入定僧枯坐，徐行舞折腰。难堪髓痛雨潇潇。又是人天感应怕秋招。::||
近现代::程滨::采邑槐安国，销魂虞美人。腥膻苦涩恶蜻蜓。幸得雪莲为馔饮黄藤。::||
近现代::程滨::深谢蜂游冶，不与蝶轻狂。云何春老，一任花落水微茫。槐底南柯梦断，撼树蚍蜉力竭，并入九回肠。莫遣万枝骨，化作一身篁。一卷骚，一檠烛，一绳床。中宵风露，落月斑驳古诗囊。且到最高楼上，独把阑干拍彻，云卧冷衣裳。可笑百夫长，愧煞读书郎。::||
近现代::程滨::一曲声名裂。卷氍毹、红牙声断，华灯薰歇。东国妙姬无人问，惟有个侬怜绝。愧五斗、引吾腰折。同是天涯沦落客，暂相逢、又向天涯发。悔那日，太轻别。梦回情绪何人说。袅愁丝、缃裙如火，素衫如雪。转目烟波蓬莱外，想见尘生罗袜。算依旧、影单魂孑。断雁鳏鱼无觅处，问卿卿、可识余心热。千万里，共明月。::||
近现代::程滨::魂作咖啡黯淡，心如玉璺丁泠。虚空网际识卿卿。幽花轻隔雾，相看不分明。一霎馨香灵雨，耳边襟上星星。可怜蝶梦未全醒。不为无益事，争遣有涯生！::||
近现代::程滨::老眼看花浑似雾，童心欲扑蜻蜓。微风不动小池萍。莲花真楚楚，荷叶太亭亭。困倚梧桐敷座坐，新蝉故故悲鸣。只身背负夕阳行。人间无好处，直上碧霞城。::||
近现代::程滨::丝雨落春云。洗尽纤尘。软风飘处万花薰。瓣瓣馨香都是我，不是东君。百六去无痕。芳意犹存。乱红堆里觅春魂。却被春魂轻诘取：“你是何人”？::||
近现代::程滨::月冷千山白，风严万木青。天边犹嵌一枚星。恐被无量风月葬平生。往事悠悠淡，前涂渐渐惊。繁华过后遍蓁荆。暮去朝来真个太伶俜。::||
近现代::程滨::夜籁愔愔，纸帐深深。四更寒、特地难禁。星铺河汉，月上衣衾。照半床书、两枝笔、一张琴。花信沈沈，树影森森。病声声、不断呻吟。一生俱废，百感交侵。愿逸余身、息余目、了余心。::||
近现代::程滨::扶病开筵寒欲冱，同云黯尽天陲。围炉细细说相思。诸君从我醉，我似古人痴。总是夜催人散去，如今去也迟迟。华灯初上故乡时。雪花敲碧牖，来听晚唐诗。::||
清代::弘历::藏之不异赤，相其宛亦金。曰莲必玉井，方许结同心。::||
清代::弘历::粉画未闻赵，花疏亦漏嵇。莫惊终寂寞，说项有昌黎。::||
清代::弘历::讵出鲛人室，应成织女机。素娥虽耐冷，裁作五铢衣。::||
清代::弘历::葳蕤垂宝缀，覼缕紫玉悬。女夷作璎珞，惟应献金仙。::||
清代::弘历::盛鬋飘闹扫，笑靥晕唇脂。夜来晓妆就，格态相然疑。::||
清代::弘历::质是球琳质，芳为都荔芳。满盂盛宝露，岂复异琼浆。::||
清代::弘历::绿叶皆琼缬，黄花比杏能。秋华复秋实，真不愧家丞。::||
清代::弘历::侔色擎金粟，题品忆瓯瓷。小山芳未歇，雅合协埙篪。::||
清代::弘历::一轮日可赊，三径霜还傲。偃盖称亦得，与松固同操。::||
清代::弘历::状如兜罗绵，不啻标十指。设欲示迦叶，转恐拈不起。::||
近现代::许南英::信文章有价、名士无虚，傲樵尚未归去！史席重临，芗江再至，安砚依然龙署。徐孺文雄、胡瑗学粹、陈遵才裕。记曩日冷宦初来，著意朝萦夕虑。搜罗新朝掌故，奈饥伧谣诼，佥壬含妒！负白石菽庄，牝掷千金挹注。斯文未丧、旧人尚在，伫看鸾翔凤翥。笑蹠犬高吠，神尧知否？自承谬误！::||
近现代::许南英::渡头相遇，飏情丝一缕，被伊牵住。美眷如花，似水流年，来往瞿塘、滟滪。年来不带看花眼，随流水、杨花飞絮。怎当他、翠袖殷勤，切切凄凄私语！背却东船西舫，可怜宵，偷把金针微度。海誓山盟，生生世世！三月于归定赋，好花还仗东皇护，怕巽二膝六含妒。且从今，捲起风帆，移入无风波处。::||
近现代::许南英::郎来未？春宵中酒恹恹睡。恹恹睡，罗帐酒醒，都无滋味！罗巾湿透相思泪，玉珰缄尽相思字。相思字，柳梢月上，待郎不至！::||
近现代::许南英::撕磨耳鬓，深情脉脉，两心相印。似赤绳绾住鸳鸯牒，信道是、前生定。记曾花径手同携、药栏肩同凭？怨罡风吹梦一齐空，水底月、镜中映！::||
近现代::许南英::今年相见，依稀不减，桃花人面。眉黛春山、眼波秋水，障羞团扇。酒边脉脉深情，临别去，回波一转。好事多磨，佳人难再，梦魂空幻！::||
近现代::许南英::已矣旧邦社屋，不死犹存面目！蒙耻作遗民，有泪何从恸哭！从俗！从俗！以是头颅濯濯。::||
近现代::许南英::望见故乡云树，鹿耳、鲲身如故。城郭已全非，彼族大难相与！归去、归去，哭别先人庐墓！::||
近现代::许南英::离筵祖道别王孙，后会何时不可凭！舟子鸣钲报展轮，最销魂，灯下犹看旧酒痕！::||
近现代::许南英::真娘墓、苏小墓，俱是埋香处。生比桃花娇，死为荔枝误！一棺归净土，是汝生天路。落日满前山，惆怅不归去！::||
近现代::许南英::虎溪白鹿留胜迹，满山苍翠秋如滴。乱山荒冢四无人，馀乱石。苍苔滑，犹道是、神人窟宅。::||
明代::李舜臣::百里庐山胜独寻，山山林壑带秋阴。微风夹路参差见，竟日娱人紫翠森。稍讶飞轩行树杪，忽看削壁入云深。幽居谢尔为僧在，清磬时时物外心。::||
明代::李舜臣::蔓草垂藤引使车，石田流水带人居。清秋不落丹岩树，薄午方缘白石渠。谷口鱼梁旌旆转，山中萝径牧樵馀。为应问俗迟迟去，才可尘烦渐渐疏。::||
明代::李舜臣::岩随茅屋过荆扉，水落溪田刈稻稀。赤坂度山泥滑滑，青松出谷雾霏霏。寒帷北下聊吾事，逐禄南中亦昨非。稍喜云开还在眼，香炉石耳自晴晖。::||
明代::李舜臣::几人勋德在明时，南纪公来偶视师。谁使中军生气色，独筹前箸卧旌麾。岘山有泪堪常堕，章水无情任所之。辽海只今忧未浅，不当还出佐支离。::||
明代::李舜臣::求贤诏许尚岩阿，今复东还且奈何。终属陶潜三径有，真嫌刘宠一钱多。江间绿水明心曲，海上青山著鬓皤。处处秋兰犹自好，扁舟采揽足经过。::||
明代::李舜臣::记曾颜色望青霄，此地逢迎斧钺飘。下邑祗传安石在，南中空惜去旌摇。云连浦树明秋野，水浸江沙落早潮。他日虎丘问耆旧，清时龙德独逍遥。::||
明代::李舜臣::西来每忆城隅别，左省初闻岭外真。倚望长天遥赐玺，叨陪往日得驱轮。春风祖席群公出，江阁楼船几鹢新。昏见渐南星独迥，晖晖应为紫垣人。::||
明代::李舜臣::吾生蹇拙合微名，无奈侵寻病所婴。南国炎蒸今再过，中秋医药尚无情。苔残白石庭阴合，木落苍阶露气清。门外江澄闻练似，犹多虚负片帆轻。::||
明代::李舜臣::一从系缆迈流光，再见高楼满月凉。总为婵媛偏此夕，不知留滞尚他乡。团团草露清难似，细细萝烟袅乍长。行色欲依河汉曲，待看瑶采度微茫。::||
明代::李舜臣::忽惊平楚万山秋，稍喜行台此地优。白石青松逢处是，危亭曲阁坐来幽。一春种药供多病，方寸忘机减独愁。能枉遥书霄汉上，相从同作豫章游。::||
明代::黄仲昭::若人爱幽雅，结屋清溪曲。溪上种梅花，几株深绕屋。穷冬时冱寒，雪霜锢林木。惟兹保太和，繁花粲如玉。主人日无事，花底纵吟目。徙倚嗅寒香，拍拍春满腹。世人逐浮荣，奔走不停毂。谁知方寸心，中有尘万斛。曾如溪上翁，俯仰无羁束。何当谢簪缨，相从在林谷。酌兹溪上水，一洗人间俗。::||
明代::黄仲昭::越山有幽人，高隐在岩谷。适兴有诗书，惊心无宠辱。高风盖一乡，亦足振颓俗。人生随化迁，百年蛇赴壑。送死人所悲，送君能勿哭。泠泠越溪水，萧萧溪上竹。主人去不返，水竹空绕屋。赢得庆源深，化作兰与玉。春风满阶庭，蔼蔼扬芬馥。九原君勿悲，人间万事足。::||
明代::黄仲昭::伊人爱文雅，夙志不外慕。琴书日自娱，萧散澄神虑。宝鸭风微薰，藜灯雨初度。膝上罢丝桐，床头披竹素。烦襟日以清，至理日以悟。俯仰天地间，悠然有真趣。予亦契兹怀，苦被微名误。劳劳西复东，流俗共驰鹜。有琴庋高阁，有书闭深户。红尘汨天真，欲避不能去。安得谢浮荣，相从竟朝暮。::||
明代::黄仲昭::妇道在顺从，而以夫为天。哀哀林节妇，所天夙弃捐。恸哭绝复苏，抚膺泪如泉。一死谅不惜，遗孤谁为怜。仰天誓白日，一节期自全。铅华悉屏弃，憔悴徂芳年。愿为松与柏，槁死深涧边。肯学桃李花，岐路争鲜妍。缝纫秋月下，络纬寒灯前。辛勤课遗孤，及时理青编。空闺四十载，金石同真坚。有子植先业，有孙绍儒毡。所天如有知，泉壤应欣然。::||
明代::黄仲昭::闲行引孤鹤，复与瑶琴俱。山水一会意，日晏犹忘餔。始知天壤间，一闲真足娱。::||
明代::黄仲昭::丈夫进退间，从容乃为宜。进退或穷迫，宁不为世蚩。贤哉汉二疏，清风蔼今兹。先生继芳躅，高节巍巍而。::||
明代::黄仲昭::春水绿浩荡，春山翠峥嵘。登临纵吟赏，浩然发幽情。因悲华要客，气势如云横。长安如奔走，红尘没簪缨。::||
明代::黄仲昭::群贤际昌运，衮衮乘风云。先人独何事，超然离人群。鹬以翠而毙，膏以明自焚。伟哉桑榆翁，东篱醉斜曛。::||
明代::黄仲昭::鹦鹉在雕笼，日食非不腴。何如林间鹤，栖老苍松株。先生早赋归，酌酒舞且歈。彼哉忧得丧，役役真鄙夫。::||
明代::黄仲昭::贪夫溺忘返，达人自不羁。时行施惠利，时止娱诗书。而况故山下，犹有旧田庐。及此身强健，不归待何如。::||
清代::弘历::守静志常虚，致虚心斯静。一二二而一，泊然万虑屏。是语古圣传，皇祖得要领。六十一年间，用此安万井。孙臣诚愚芚，汲古乏脩绠。身肩乃知劳，况多愧衾影。别墅閟松云，近此招提境。欲验农桑功，因揽湖山景。窗虚古梧翠，座静天籁冷。寻流未逢源，安得亲质请。言念喔咻恩，潸焉涕泪永。::||
清代::弘历::碧宇写寒光，疏梧含静影。风漪苔篆微，露香花气永。莎鸡砌下吟，萤火叶间炯。九夏过强半，渐作秋前景。流阴信弹指，徨倚观平等。忘言对绿蕉，蕉以无心省。::||
清代::弘历::支枕兴遐心，因歌夏夜短。夜短有长时，时过不复返。习习梧风微，馥馥香露满。手把绿字书，目穷碧天远。待旦彼周公，忘眠我岂但。::||
清代::弘历::微雨方洒润，轻云时酿泽。晚来望西山，峰头萦絮白。初月乍韬光，高旻亦收碧。旱暵既云久，待霖情孔剧。矧多暍死人，余忧日以益。不雨则无禾，千里地将赤。省愆愆每多，竭诚诚未格。嗟予实凉德，苍生其何厄。迩来甘膏零，继此常霂霢。盾日已知畏，宣云觉堪惜。何当沛渥优，沃予愁怀惄。::||
清代::弘历::春杪迟甘霖，忧怀已不禁。忽沾盈尺泽，胜获双南金。乃者夏方半，秧苗方刺针。高原与下隰，均待天浆斟。屯云聚复散，震雷久收音。四野骄阳炽，愁思与日深。嗟予德诚薄，大君愧知临。惟此祈年志，夙夜怀钦钦。伫望有渰兴，慰我三农心。::||
清代::弘历::斜阳隐西峰，雨过生轻爽。蝉声噪周岸，镜湖平似掌。荷风送细芬，一叶轻舟荡。对兹空阔天，聊结烟霞想。::||
清代::弘历::松梢方掩映，星宇渐徘徊。轩墀有馀清，衣衫绝点埃。㣶倚眄碧天，爱此宵光佳。飞萤曳疏星，喧蚊殷其雷。阶莎既宜步，庭萱亦可捼。动股彼斯螽，奏响墙之隈。是时夏方半，而知秋信来。逝波无须喻，履霜良可怀。::||
清代::弘历::谓人无念谁则然，亦于念中观其与。诗禅两忘我未能，梵室矧可蠲烦暑。时因移石动云根，笑伊面壁安心所。披襟爱此向虚明，拂拂凉飔发幽楚。不必根尘参色身，还将形迹泯吾汝。来青轩里晤青崖，试问将来青几许。::||
清代::弘历::重基占佳胜，一览富万概。雨后朝爽凑，谽谺新染黛。高楼俯碧川，烟云呈变态。檐树绿婆娑，砌花红琐碎。游心竹素园，匪慕须弥芥。支公价诚论，白傅山今卖。::||
清代::弘历::逭暑思清凉，暂憩招提境。茂阴连穷冈，回风来复岭。松篁何潇洒，石泉弄澄泠。妙高真妙高，几席幽且静。窗前老虬枝，童童盘碧影。尘念既云歇，禅心亦以屏。适然何依著，付与閒云领。::||
近现代::卢青山::肯德垃圾产于西，狗彘之食人弃遗。一入吾夏何神奇，彼上等人群趋之。如蝇得矢相推挤，莸邪薰邪谁曾知。齿牙满地光迷离，岂遑顾此且朵颐。出门矫首行施施，顿觉其母白其皮。::||
近现代::陈永正::芰荷凋后芙蓉老，昏江几重烟水。细桨分蓝，遥峰颤碧，零乱别来心事。凉风又起。怅秋色分明，远人憔悴。负汝韶年，信中新照想佳丽。清宵曾记素约，荔湾流月处，露华幽缀。鬓影飘春，葵阴占晚，共惜销魂此际。都成梦寐。忍问讯佳期，月圆归未。又过中秋，更堪书片纸。::||
近现代::陈永正::思子起中夜，江国月荒荒。楚兰歌罢谁和，飒飒撼方床。正味芳园茗话，忽变乱岗松吼，小别亦神伤。何事感天色，种菜傍南塘。出门顾，风未歇，独彷徨。纵教黄落无恨，佳约误搴芳。信道有情难免，此意故人应会，明日满林霜。归卧不成梦，布被入新凉。::||
近现代::陈永正::水意迟秋，山妆净晚，转绿回黄何处。待讯高鸿，忽化断霞飞去。记湖上、候月敷衾，试携手、暖香初许。但相看、树密留春，笑音犹恐隔花度。微霜又白江际，漫迹流红十里，来寻官渡。小楫波生，还似那回私觑。想明朝、依旧盈盈，未应负、别来幽素。到归时，独自巡檐，凉宵如过雨。::||
近现代::陈永正::霜月上芦花，竹影凉如雨。犹起閒阶鹊未惊，怅立迷离语。梦里好年华，寂寞谁同度。不忍衾寒复梦君，复恐天将曙。::||
近现代::陈永正::滔滔大江浪涌，荡斜阳半坠。夕晖映、红入霜枫，古陌榛杞深蔽。更黄叶、萧萧秋冷，荣枯眼底知何世。幻明霞、蜃影楼台，画图奇丽。忽想当年，上帝色怒，搅烟尘万里。朔风卷、林木为摧，唳鸢惊堕空际。仰苍穹、凭谁补裂，九州正、群飞海水。惧方舟、柁折樯倾，岸遥难系。平沈广陆，浩荡灵修，报怨恩睚眦。怎忘得、严城宵警，七月流火，磨剑临门，居人相视。危墙弹洞，飙轮血溅，长街乱踏平民骨，是男儿、焉得不憔悴。千春兰圃，从教一炬灰残，掩抑漫洒铅泪。神归瞬息，雨歇云开，已玉京净洗。閒坐对、荒园寥寂，越岭低迷，路阻多艰，未埋英气。佳人别后，只愁春事，盛年难再花有恨，甚连宵、犹梦烽烟地。栖栖长滞珠涯，无限关山，几时信美。::||
近现代::陈永正::屈子牢忧聊抑志，何须痛饮高歌。弥天心事少年多。千春都寂寞，一叶落山河。信有清狂如昨日，醉来飞梦滹沱。雪霜唯见老松柯。苍虬犹待舞，长剑几时磨。::||
近现代::陈永正::团荷曳渚。一枕凉销暑。浅醉浓愁风送取。梦里流莺好语。是他春到天涯，天涯人似桃花。未必桃花似旧，天涯不易还家。::||
近现代::陈永正::依旧寒如此。讯湖山、迓春何处，撷芳曾几。纵有佳游前宵约，可奈柳娇花稚。怕蝶使、误传幽意。有限欢娱无限恨，到将离、解语原非易。心初乱，两相视。烟波一舸苍茫里。料依舷、淡黄新月，也盈盈坠。剩遣霞飞鸾慵舞，清镜恁教愁悴。想后夜、寐歌谁是。更恐啼乌惊绕树，最无端、唤觉悽惶起。思未了，别来事。::||
近现代::陈永正::谁谓九嶷远，吾与美人期。萧晨江上微雨，一苇欲杭之。忽念旧都天北，回首敝庐安在，独跂复迟迟。大水淼无际，怅极自崖归。千古意，难自得，起长唏。他山未必春好，纵往亦奚为。唯是韶光易晏，忍忘风流佳约，穷谷老芳菲。坐忆梦中地，空见白鹇飞。::||
近现代::陈永正::东门十里繁华路。特地东风吹雪絮。未应随分逐轻尘，飘到乱红无可语。相逢谁是伤心侣。鹈鴂未鸣芳自苦。黛蛾犹为写遥山，陌上行人空返顾。::||
清代::路有声::四壁萧然，每自笑、谋生无术。空余得、半生落拓，酒狂诗癖。短砌有花聊适宜，茅斋无地堪容膝。问柴门，何事日长关，维摩疾。且瀹茗，松闲石。且放艇，溪头月。况此身蝶梦，此生驹隙。踪迹好寻闲处住，心情莫向愁边歇。尽掀髯、一笑万峰横，遥天碧。::||
清代::路有声::翠碧苍崖，谁散却、夜珠千斛。凝望处，素涛如练，乱飞寒玉。尘世百年肠欲洗，空山六月肌生粟。甚天台，华顶石梁奇，人闲独。樵唱断，松风续。猿啸罢，琴声促。恍银虬出海，搅翻林谷。老树阴阴临槛冷，飞花点点随流曲。更须携、茶灶酒瓢来，和云宿。::||
清代::路有声::春色撩人人似醉，莺燕无情，搅得人无味。云亸玉钗斜欲坠，梨花满地残香碎。薄幸不来来也未。强起裁诗，欲倩鳞鸿寄。有限鸾笺无限意，能书几个相思字。::||
清代::路有声::门掩落花如雪，帘外一钩新月。深院近黄昏，归鸟欲啼还歇。凄绝。凄绝。最是送春时节。::||
清代::路传经::碧天高，凉月小。蓦地声来秋杪。堆金井，落荒铺。寒枝起夜乌。松阁静，湘帘冷。簌簌寂无人影。谁染就一林枫。飘零万点红。::||
清代::路传经::袅袅芙蓉，点缀江边景色。摇曳风前弄清碧，朝匀珠露，浅拂胭脂湿。潮晕处，映水娇柔谁匹。除是秋娘，晓妆无力。镜台斜倚云鬟结。圆冰低照，约略丰神一。只怜他，秋雨秋风相逼。::||
清代::路传经::西风几日，一带黄金陌。摇落朱楼芳槛侧。水驿旗亭烟冷，顿觉纤腰瘦无力。远山隙，丝丝尚凝碧。遮不住，陶潜宅。只残鸦几点还相识。一样销魂，后湖荷盖，近来也恁萧瑟。::||
清代::路一麟::华岳高寒石磴斜，飞流倒树乱槎丫。玉荷十丈惊人眼，何用包庄满路花。::||
清代::贾霖::踪迹浮沉愧挂冠，茂陵聊借一枝安。苍生自爱甘棠树，清宦偏宜苜宿盘。匣剑欲鸣终钦锷，韦编虽绝尚须看。宛陵自惜推名胜，山色朝来秀可餐。七十韶光似掷梭，生涯落拓半蹉跎。御炉香霭天边迥，花县春游梦里过。万里不堪双鬓雪，三繵尚愧一官多。年来差喜精神健，且向南楼寄啸歌。::||
清代::贾霖::物外才知有岁华，身轻燕燕往来斜。数程晓月行窗远，一路青山看到家。真假漫分狐作虎，猜疑从讶雉为鸦。安心便道鱼郎误，何用桃源始见花。::||
近现代::龙榆生::忍泪看天，怆孤寄、层冰千尺。哀时意、江关词赋，兰成萧瑟。赞佛清凉伤窈窕，影梅金谷迷朱碧。怅双成、何忽似明妃，思佳客。重阍锁，森戈戟。西陵下，看松柏。更几多沈恨，共谁呵壁。疑案钩稽情具在，沈吟次第天难黑。倩何人、为散杜陵愁，吹长笛。::||
近现代::龙榆生::岁岁重阳，古今多少登高者。珠穆朗玛。奇采难描画。绝顶能攀，谁敢相凌藉。苍穹下。阴晴变化。辉映吾庐也。::||
近现代::龙榆生::热爱大时代，揽镜惜衰颜。病魔直似顽敌，奔突胁胸间。来势颇为凶猛，竞向咽喉阻梗，日必两三番。掷尽手榴弹，呼吸亦维艰。果何怪，恒并发，觅医难。沙锅打破追问，误我是儒冠。抵抗寒邪无力，深感培花温室，脆弱易凋残。续养浩然气，朝日照团团。::||
近现代::龙榆生::忘我试瞻瞩，昂首一扬眉。吾生六十三岁，强半受凌欺。萍寄洋场十里，忍看群遭鞭捶，炫眼是花旗。谁为信高洁，乌黑一般飞。星火纵，东风猛，运全移。辉辉丽日高照，无远不来仪。八表同深鼓舞，今日更谁敢侮，景物竞芳菲。莫作等閒看，永固万年基。::||
近现代::龙榆生::相望渺烟水，怅对太平洋。俯窥一碧如镜，何处问沧桑。纵有狂鲸跋浪，试看风雷激荡，雾敛涌清光。骨肉散还聚，瞬息伫空航。睇蟾采，能普照，变炎凉。梦中儿女欢叙，忽觉在他乡。故国江山无恙，更喜全新气象，老至得眉扬。万里共明月，桂酒正芬芳。::||
近现代::龙榆生::青眼为谁横。骇浪惊涛亦饱经。乍喜重逢开口笑，劳生。齿豁头童爱晚晴。菊可制颓龄。且向庭前掇落英。何日扁舟苕霅去，徐听。雏凤鸣谐老凤声。::||
近现代::龙榆生::龙眼累累倚夕曛。樵风乍起暮蝉闻。黄云绣垄待尝新。身健不愁张火伞，岩深徐看涌金盆。丛兰浥露泛奇芬。::||
近现代::龙榆生::品泉长忆康王谷。七椀情心目。别来牯岭几经秋。浩浩大江东注雪盈头。平生每作归田计。筋力惊衰惫。香浓味酽看新芽。沁入肝脾遐想更无涯。::||
近现代::龙榆生::江南好，把盏转情亲。前度暗惊狮子口，后期重品碧萝春。长爱物华新。::||
近现代::龙榆生::暑气今年来忒狠。禁惯炎凉，懒问秋期近。剸席未惊人瘦损。只愁黄叶飞成阵。楼外轻雷闻隐隐。道阻银潢，谁为传芳信。一抹霞光风骤紧。松篁写韵歌无闷。::||
近现代::秦鸿::细雨清茶井外天，听君谈笑拂云烟。一觥酒里三千客，七里滩头十二年。抗叶微微冬笋出，穿门仄仄石阶联。推窗林色迷濛处，山鸟春花岂杳然。::||
近现代::秦鸿::世间何物便称魔，手欲翻天石欲波。一片黄沙矜突出，千年赤日恣消磨。向人面目随心幻，竟夜号呻扮醉呵。仰问飞鹏闻大笑，垂风曾不用巢窠。::||
近现代::秦鸿::黄桶蓝筐绿塑耙，儿童趁暖竞抟沙。掘深水见暂堆堡，飞杳云低时幻霞。汗炙惟忧生作鲞，旂高岂免帝成豝。呼儿搓手归家去，环岛樱花飏雪花。::||
近现代::秦鸿::夜雨噙秋哕难语，路灯捋梦冷窥人。睡沈街市遮望眼，做旧江山限倦身。物候久乖聊与顺，喧阗已惯强言新。遥知湖上沙鸥集，暂浴星光卸客尘。::||
近现代::秦鸿::天上仙桃缀万枝，天生一汉一生痴。流霞是我觞公寿，长夜同君有所思。风紧笑看胡旋舞，山深醉诵楚骚词。松心好向秋霜里，凛凛还须雪后知。::||
近现代::秦鸿::星河浪打三生石，灯海声浮一水船。人世乍逢如再见，酒觥随倒亦频传。歌飘到处非吾土，心湛无时不舜天。醉眼看楼犹巀巀，华光漾地正涟涟。::||
近现代::秦鸿::黛嶂东南阖郭门，朝暾播暖尽无言。染初红感孤生孑，寂极青含万籁喧。壁溜滋潭喑似梦，江雰蟠野淡如魂。队骡负挞难为语，叩磴声声上九阍。::||
近现代::秦鸿::映日藕花波万重，碧云生处耸三峰。浮香袅袅频来凤，松吹幽幽恰隐龙。立足影虚弥觉正，承天雨溉益思恭。凭高望海无边绿，祈著清风永蓊茸。::||
近现代::秦鸿::轩窗树色忽萧深，秋日迟迟例照临。一刹閒愁随叶堕，万般清冷透衣侵。望虚幻局知云变，坐静微躯感陆沈。水皱一池未生骨，犁星待遣到楼阴。::||
近现代::秦鸿::举世昭昭贤者昏，遂栽桃李遍蓬门。墨回彩笔天鹅影，月映前身梦井痕。北斗光摇辉在盏，南山高迥役乎坤。何当同酌九溪雨，细听先生齐物论。::||
清代::阮恩滦::大江茫茫江水白，堤畔筑庵护深碧。绯桃绿柳锁双眉，日浸波光荡云液。新芦簇簇满长洲，深厚由来畜土脉。彼苍眷注优且渥，四十年中地频辟。千村黛色接云容，百顷岚光被郊陌。江流浩浩汇奔注，两山排闼如相揖。昔年曾付丹青手，妙画难得云林笔。忽检巾箱旧图卷，痴翁豪素留名迹。烟江叠嶂渺千里，尺幅不嫌鹅绢窄。借作此图亦快事，风涛飒飒生虚壁。我今恍惚身入画，万壑千岩赴襟舄。弹琴一曲江月寒，苍翠空濛入帘隙。::||
清代::阮恩滦::红桥回首路茫茫，雁足书来每断肠。惟愿烽烟渐平息，归篷影里白蘋香。::||
清代::阮恩滦::东风又到短长亭，惆怅珠湖柳色青。安得蒲帆悬十幅，随潮直下广陵城。::||
清代::阮恩滦::平安两字托鱼笺，回首萱闱倍黯然。怕向高楼卷帘望，青山遮断白云天。::||
清代::阮恩滦::画楼寂寞正徘徊，惊报家书一纸来。半是欢欣半还惧，先看函面莫轻开。::||
清代::阮恩滦::拈毫欲写几迟回，万种新愁顷刻来。书尽兰笺心未尽，却教缄罢又重开。::||
清代::阮恩滦::琴韵幽閒寄性情，香山月夜忆崔卿。可怜古调无知己，等作寻常箫管声。::||
清代::阮恩滦::鹊渚西风大火流，青虫扑簌夜釭幽。不知庭外凉多少，一树梧桐一叶秋。::||
清代::阮恩滦::柳阴深处觅新凉，百顷玻璃澹夕阳。閒把渔竿自垂钓，白莲花底起鸳鸯。::||
清代::阮恩滦::几日繁霜浅草枯，十三弦柱雁行孤。平林萧瑟栖残照，金背寒鸦接翅呼。::||
明代::唐伯元::旅夜清尊复此回，了无一句笑颜开。况从古越诸山过，曾见新安小范来。举世更谁能我友，无人识子佐王才。若将治郡论黄霸，异日功名未可猜。::||
明代::唐伯元::岭峤春风动地回，儿童又报使君来。主恩缘鬓三持节，驿路青山几见梅。但有夷吾堪重望，何须唐■浪兼才。紫微垣外中书省，夜夜清光烛上台。::||
明代::唐伯元::诏选宫人昔奏知，怪来朝讲故迟迟。忽逢丹扆垂裳日，正忆天言罪己时。先帝初年真圣主，轮台一诏更吾师。微臣旧有千秋鉴，却望调元鼎鼐谁。::||
明代::唐伯元::晓仗春云拥汉官，忽瞻龙衮欲跻攀。声稀玉漏闻天语，色醉仙桃识圣颜。万国山呼依北极，两阶干舞肃南蛮。自怜捧日心犹壮，郎署何妨侍从班。::||
明代::唐伯元::舞尽琼花片片轻，断肠诸子共飘零。白云封在悬冰鉴，玉署名高自岁星。何处渔蓑能待我，几回鹤泪忆谈经。不堪更话当年事，徙倚东西一短亭。::||
明代::唐伯元::亭外毵毵老树斜，粉墙飞过树全遮。天涯剪綵人为日，署里含香玉作花。同舍岁深寒自恋，试春衣在酒堪赊。相将退食无多暇，何事山阴访戴家。::||
明代::唐伯元::秋风此日洒衣裳，楚客惟听棹相将。南极一星朝北斗，五更三点入鹓行。多病独愁常阒寂，贤声此去有辉光。朝觐从容问幽侧，珍赐还疑出尚方。::||
明代::唐伯元::马首空濛翠几重，就中高处若为宗。平生不厌曹溪怪，今日贪看五祖峰。山径遥连山寺古，白莲长是白云封。汪汪生舍无多路，何日相从上祝融。::||
明代::唐伯元::奄奄江左是何时，能破苻坚百万师。两岸烟销淝水白，数声鹤唳鬼神知。儿曹大捷偏安日，元老千秋一著棋。圣代即今家四海，仓皇国手可看谁。::||
明代::唐伯元::雄辨先生第一流，向来齐物几时休。错疑吾道非糟粕，尚忆人呼作马牛。濠上不知鱼是我，梦中谁信蝶为周。何人索得玄珠在，许共逍遥物外游。::||
清代::杨玉衔::絮帽团峰，波帘织洞，横溪约略阽危。正僧归路断，樵语烟迷。凭阑不见红楼影，望故人、风雨凄凄。端阳节近，觞蒲角黍，乡味都非。独客多在天涯。问东劳西燕，怅怅何之。话江南梦熟，往事依稀。已知别后相思苦，更何堪、白发频催。残英仍在，待携尊俎，尚及芳时。::||
清代::杨玉衔::天河倾向床头注。梦惊断、江南路。报到前溪新涨雨。黄莺留客，碧山拦户。且劝我、须臾住。初阳黯淡窥松圃。膏沐遍、宵来露。莫向渔人频问渡。千重云海，万重烟树。犹见波涛怒。::||
清代::杨玉衔::少晴多雨天将坠。这莫是、离群泪。问阿谁、绕室高呼，似我思归还未。七十流光逝水。曾未梦、纸迷金醉。卸双肩、两脚都轻，尚迟了、多时归计。::||
清代::杨玉衔::深山深窈。飘零到处，寻巢樯鸟。王谢雾家，月树南枝三绕。不是神仙眷属，又不事、巢由同调。君莫笑。半椽抱膝，尽堪舒啸。有人扰扰尘劳，騕袅金鞭，让他年少。赌墅争湖，一局久经输了。抱朴移家画稿，除点缀、胭脂残照。山雨晓。昔痕又增多少。::||
清代::杨玉衔::草草庖厨着意莹。盘盎寒生。携锄种菜荒田，认桂枝、量记窗棱。少年无赖事，回首分明。老觉岩阿有旧盟。鹤友猿朋。移泉烹荈收黄叶，好商量、画意诗情。往来新认识，有个黄莺。::||
清代::杨玉衔::蛛巢爱网织。罥树悬风露珠滴。欲问经行踪迹。径峭云深，耐人寻觅。檐花夜湿。任狼藉、蝶怜蜂惜。谁念我、山深深处，鬼火照邻寂。累石。鳞排一一。仍可负、墙东暄日。山家终欠春色。铭室新题，秃残江笔。蜗庐真算得。青山对、空尊任泣。柴门倚、暮鸦归数，引我杖藜出。::||
清代::杨玉衔::暖翠浮岚里，罥千竿寒雨，往来莺织。过院偷閒，惜流光偏在，奔驹一隙。万绿红尘隔。闻根净、人间筝笛。看晓鸦、掠过西峰，点破锦屏山色。短陌。檀栾镐碧。比姓字燕然，同此铭勒。歌舞毡毹，梦花摇粉堕，麝飘香幂。无分鸣钟食。水云窟、自甘岑寂。算片刻流连，并愁遣得。::||
清代::杨玉衔::珠玑颗颗出层坳。和烟和雾消。散花仙壁插云高。花光皆白豪。源滚滚，气飘飘。岩根涛怒号。尘寰谪坠为谁招。玉人吹洞箫。::||
清代::杨玉衔::阀阅蓬瀛，才华泰岱。五陵年少驰车盖。归来折节作词人，清辞白石分流派。广雅门墙，清佳堂廨。当年未审周吴在。南园春结赏花盟，东风青荷垂杨睐。::||
清代::杨玉衔::奔驹隙短，残蜡泪乾，始事闭门愁晚。绝妙桃花，不比去年人面。青盼。忆丝杨、对我曾垂眼。又粉碎恩仇，久被閒风閒雨吹散。寂寞眠孤馆。试吊古伤今，山遥水远。百感苍茫，上界谪期疑满。思遣。种愁根、慧剑临风断。独行传往，幽岩铲迹，伊人不见。::||
近现代::梁启超::暝烟直，织就一天愁色。阑干外无限庭芜，付与斜阳尽狼藉。良期渺难得。遮莫年华虚掷，迢迢夜。梦去愁来，还似年时倦游客。天涯数行迹。念衾冷舟篷，灯暗亭壁。篮舆扶下正无力。又月店鸡声，霜桥马影，催人晨起趁晚驿。夜凉怎将息。凄寂。共今夕，共目断行云，江树南北，芳痕触处情无极。有织锦留墨，唾绒凝碧，思量无寐。又淡月，照帘隙。::||
近现代::梁启超::吾乡奇士，数道咸以后，几人健者。雨打风吹余子尽，似汝此才今寡。铁骨酣霜，绣肠织月，箫剑双无价。酒阑对我，二豪情态如画。只恨荦荦头颅，颟颟髀肉，不了山灵诧。趁著湖山残照在，尽汝秋魂姚冶。丛社鬼谋，原祠天问，莫管兴亡话。一尊寿汝，先生扶醉归也。::||
近现代::梁启超::衣袂满京尘，荏冉归无计。王粲登楼已百忧，那更连天雨。仙侠两蹉跎，有恨和谁理。红煼欢场宿酒醒，切切琵琶语。::||
近现代::梁启超::秋心如许。红禅多少销魂句。著意温存。中有经年旧酒痕。年年依旧。尊前顾影人销瘦。一例婵娟。寄语凉风莫弃捐。::||
近现代::梁启超::一例西风里。谁信汝、此番行色，凄凉如此。彻骨寒生孤枕梦，蓦地鹊桥波起。也太觉、一年容易。昨日洗车明日泪，问人生、哀乐谁能主。木叶落，君行矣。谂君无限伤心事。料难忘、密缝珍重，寒衣曾寄。薄命儿郎更消得，多少春魂秋气。只添我、天涯滋味。日日长亭折杨柳，送行人、却恨归无计。歌金缕，忘变徵。::||
近现代::梁启超::折取繁香无处寄。不分残红，却被东皇误。断送流年知几许。一天狼藉风和雨。金缕低迷浓作絮。搁了帘栊，黦了春庭宇。春若有情应少住。重来门巷难如故。::||
近现代::梁启超::毕竟和卿干甚事。未到中年，哀乐先如许。寂寂庭芜春满地。海棠那识人蕉萃。一霎斜阳搀暮雨。絮絮阴晴，天亦无凭据。花自不言莺自语。可怜心比秋莲苦。::||
近现代::梁启超::刻意留春春不住。杜宇声声，抵死催人去。絮影迷漫芳草渡。天涯那是春归路。一缕闲情无著处。落尽荼蘼，几点清明雨。莫唱方回肠断句。世间只有情难诉。::||
近现代::梁启超::昨夜东风还又。春水一池吹绉。飞絮满天涯，可是燕归时候。消受。消受。六曲药栏携手。::||
近现代::梁启超::枣花帘底熏香坐。新年添个闲功课。镇日苦咿咿。背郎奁体诗。不知缘底事。怕读相思字。蓦地问归程。背人双泪荧。::||
清代::王昌麟::地成千古险，天遣五丁排。远道行方觉，奇山到处皆。车声时断路，马耳屡摩崖。便拟看双剑，高吟豁壮怀。::||
清代::王昌麟::吊古寻秋桂，怀人说雨花。天风吹馝馞，湖月照尘沙。径到穷时转，亭从曲处遮。最怜征戍客，种后即天涯。::||
近现代::王季烈::瑶台月掩姮娥影，凄凉绝、锦水鸳鸯分翅。片碣玉钩斜，认褚欧题字。劫换红羊贞石毁，剩打本、琳琅同视。传示。共烈女芳型，七姬铭志。哀此谷变陵迁，有邱中郎将，贪如封豕。雉冢发朱眉，矧藩封妃子。昨葬玉鱼今尽出，读浣花、伤心诗史。谁是。种一树冬青，江南义士。::||
近现代::王季思::百战山河，淘洗出多少中华英物。一炬曹瞒何处也，长想东坡赤壁。笛韵悠悠，天风渺渺，吹起漫江雪。浩然赋就，千秋无此词杰。因念年少清狂，登高怀远，意气因公发。头白亲临觞咏地，但见烟波明灭。一谪黄州，再投琼海，宁损公毫发。长吟归去，车窗还见眉月。::||
近现代::王季思::故人隔海相望，举杯如见钟山月。乱云散尽，山河表里，清光四澈。桃渡联吟，长桥买醉，素娥能说。问当年俊侣，海桑三见，几人保、如霜发。翘首航天一叶，想银河今宵可涉。碧落无声，双星在望，天容全别。哪有人间，盈盈一水，长教隔绝。待他年此日，三方高会，庆团圆节。::||
近现代::王季思::顶天立地，是英雄本色，合当如此。碎骨粉身何所惧，耿耿丹心不死。枝作柴薪，干为梁栋，膏化冲天炬。铁窗风雨，强光照见狐鼠。如今正好秋光，风前展卷，热泪盈眶子。回首虎门人不见，但见滔滔江水。大浪淘沙，怒涛卷雪，似为灵胥起。英姿如在，粤山无比苍翠。::||
近现代::王季思::东来青鸟，衔采霞一朵，翩然欲下。唤起殷勤双白鸽，天半翻飞相迓。富士冰消，昆仑雪化，万里秋如画。和平友好，欢声响彻东亚。还期南国春深，蓬莱客到，映日花争发。十亿人民手携手，不许强梁称霸。一水盈盈，千帆隐隐，历史传佳话。举杯遥祝，江南词客潇洒。::||
近现代::王季思::六十年间，文坛回首，战斗历程。记黄河咆哮，高歌反帝，大江汹涌，慷慨扬舲。南国红花，西山枫叶，尽是前驱血染成。头颅在，为追求真理，不惜牺牲。今朝重会群英，看万里秋空喜气凝。有沙场惯历，延安老将，义旗高举，四五新兵。历史无情，人生有限，莫负葱茏双鬓青。为四化，愿同心同德，跃马长征。::||
近现代::王季思::海山仙阁茫茫，人间自有埋忧地。炎威不到，凉飔初过，一襟如洗。古洞寻碑，老坑访砚昔游曾记。怎江山未换，风云忽变，黄流溢，天阍闭。回首瞿然一梦，话沧桑不须雪涕。旅游胜迹，他年会见，琼楼四起。星岛妖姬，金山俊侣，阑干同倚。待玉轮东上，乱云散尽，看西山翠。::||
近现代::王季思::推倒三山得自由。郊区儿女有奔头。豆棚共摘珍珠串，菜垄同浇碧玉瓯。双意合，两情投。瓜甜果熟结绸缪。从今了却心头愿，快马加鞭争上游。::||
清代::罗运崃::吾老乘风气郁盘，大千灵窍雨漫漫。烟林色送群峰湿，涧濑声添一尺寒。杯外客心沈去鸟，襟边天意有凭栏。乱云作态连层嶂，都付仙人跨白鸾。::||
清代::罗运崃::初识人间第六泉，谁将杯水倚岩穿。涓流不塞微稊穴，一勺长泓万古天。幽谷月明春脉脉，荒苔客立意绵绵。红亭新盎邻佳宅，琴志同忘世外年。::||
清代::罗运崃::夜雨江城有客归，故园梦绕一湖飞。横眠短榻携镫近，漫数疏钟出寺微。独雁唳空悲远道，乱虫狎火笑忘机。卷帷起向南轩坐，断续轻风已满衣。::||
清代::罗运崃::几度宫亭棹往还，窅然江汉思名山。长风狎浪舟逾急，细雨悬镫客自閒。沧海悲欢沈物外，酒杯消息在云间。但愁宿雾犹遮岭，不为羁人一解颜。::||
清代::罗运崃::洞湿寒莓古，祠荒坏壁低。山光凝地重，松影倚天齐。水火腾千载，烟云酝一稊。潺潺溪濑急，吾意与提携。::||
清代::罗运崃::径曲趋厓仄，亭空压石平。回桥悬地脉，飞瀑落天声。野榼有鱼鸟，岩花无雨晴。寥寥招隐意，山海日峥嵘。::||
清代::罗运崃::云气沈庐岳，相携入道林。漱泉知内热，闻磬识浮音。归意风为急，高情谷共深。无言看物外，别酒两悲心。::||
清代::罗运崃::夙昔闻高卧，春江一识君。横杯汉阳树，剪烛武昌云。翔鹤飘音远，空林照影纷。窥天惟有色，独立傍斜曛。::||
清代::罗运崃::孤塔千峰外，幽堂万树前。山光浮月上，钟籁与风旋。室静沈虚响，炉温澹细烟。余怀迷佛谛，宵梦与谁悬。::||
清代::罗辰::复道连幽谷，层檐隐翠微。断霞晴入槛，飞瀑冷侵衣。采药穿云出，寻僧带月归。山居称身隐，高唱得天机。::||
明代::区大相::处士移孤干，高僧惠数竿。清风共明月，今夕称閒官。::||
明代::区大相::昔住筼筜谷，千竿绿映池。虽无封比渭，窃有咏临淇。::||
明代::区大相::近种墙东竹，时常借客看。长安无钓侣，不虑伐渔竿。::||
明代::区大相::秀色凭开帙，清凉荫弈棋。名贤须对酒，留客共题诗。::||
明代::区大相::客居能免俗，尘事讵能清。坐近淩风干，方知饮露情。::||
明代::区大相::当日一壶酒，空谈晋代风。今朝玉麈尾，几个竹林中。::||
明代::区大相::本买王猷宅，兼开蒋诩园。不须期二仲，好客但过门。::||
明代::区大相::尽堪供啸咏，不假报平安。莫谓龙身小，风云终日寒。::||
明代::区大相::丛翠当轩密，新阴南席移。晚来风雨至，应长出墙枝。::||
明代::区大相::拂雾梢初起，干霄意巳长。枝高承月露，节苦任风霜。::||
清代::陈维崧::忆家乡、此时节物，四围槲叶攒锦。沿湖小弄莼丝滑，已觉水香微渗。论食品。应不数、鸡酥羊酪侯门沈。流涎那禁。伴玉脍鲈腮，雪花盐豉，微雨小桥饮。长安道，惆怅愁潘瘦沈。谁忺涞酒初窨。黏匙凝盌知何限，绝忆吴娘烹饪。浑未审。笑洛下、季鹰归也还由恁。思他则甚。拚一夜西风，五湖船上，倦觅绿蓑枕。::||
清代::陈维崧::怅连宵、暗风吹雨，春寒歇在帘罅。忽闻鹦鹉笼中说，谁送香词来也。披咏乍。似脱线真珠、乱向窗栊洒。篇篇无价。便周柳纤柔，辛苏感激，材尽出君下。为君说，我有鹅笙麝帕。能将风月吟写。旗亭他日从君宴，准拟避君三舍。君莫讶。纵牛峤顾夐，今日谁怜者。花间曲罢。又孟蜀宫前，摩诃池畔，春草绿盈把。::||
清代::陈维崧::倚西风、徘徊骋望，细流淰淰如许。月榭水轩临断岸，落木乱鸦无数。谁延伫。有两两幽禽、莎径频来去。柳阴深处。看满陂芦苇，一川葭菼，何计可留汝。思前事，处士亭栽梅树。岳阳楼枕湘楚。玉京碧海閒风景，何限吹笙伴侣。时已暮。剩满眼鸡群、哙等为公伍。相怜不语。笑古往今来，事多如此，且听夜窗雨。::||
清代::陈维崧::记年来、百无俚赖，聊将小令閒做。同巷有人才最敏，艳句颇能赓和。花影赓。写小字斜行、各色蛮笺大。携来诧我。任腻柳豪苏，一宵立办，诡说蠹馀课。谁能料，弹指一坏长卧。伤心腹痛车过。历历前游还在眼，邻笛吹来入破。刘白堕。算浮世生前、对语惟君可。慎毋计左。不信看城南，王郎新冢，夜雨绿苔涴。::||
清代::陈维崧::雪初乾、银僵玉偃，冰牙犹挂檐霤。㶁㶁春泥连巷陌，间者阔焉何久。君知否。闻说道、还京节镇喧刁斗。鼍吟兕吼。正万斛馀皇，千群组练，将压大江口。吾老矣，那顾涛飞山走。长自寻花问柳。春光满眼原非恶，况值小梅红逗。箫管奏。只可惜、檀槽金缕人非旧。催成皓首。待三市月华，六街灯放，同饮夜桥酒。::||
清代::陈维崧::怪连宵、暗风吹雨，伤心事竟如许。啼衫不恨分飞早，只恨论心何暮。溪畔路。昨岁里、善权艇繫垂杨树。洞门把炬。正古寺苍凉，乱山葱翠，长啸落松鼠。沈思极，不是薤歌声误。从来易散难聚。衰年故国逢知己，天也把人轻妒。情最苦。记前日、文园一卷多情句。病中亲付。怕碎墨零纨，尘昏蠹损，和泪夜深抚。::||
清代::陈维崧::是谁家、本师绝艺，檀槽搯得如许。半弯逻逤无情物，惹我伤今吊古。君何苦。君不见、青衫已是人迟暮。江东烟树。纵不听琵琶，也应难觅，珠泪曾乾处。凄然也，恰似秋宵掩泣。灯前一队儿女。忽然凉瓦飒然飞，千岁老狐人语。浑无据。君不见、澄心结绮皆尘土。两家后主。为一两三声，也曾听得，撇却家山去。::||
清代::陈维崧::一岁将阑矣。怅年华、挽他不住，滔滔似水。五十馀番婪尾酒，愁类今番有几。蜡烛也、替人流涕。痴绝客冬逢是节，盼征轺、尚冀人来此。浑不道，竟成雨。栖迟只为君恩耳。宁不念、茶香笋滑，铜官故里。今日五花沾一命，波及臣之妻子。敢尚诉、臣饥欲死。倘比黄花人尚在，制翟衣、寄到深闺里。虽病也，定然起。::||
清代::陈维崧::嫁与黔娄矣。忆糟糠、揾他不住，两眸清水。为我悬弧翻梵夹，下到瑶签第几。直絮得、鹦哥流涕。今日莲幢余转拜，愿相怜、再世休如此。花簌簌，堕成雨。安排果繫干支耳。记当年、代占鸡卜，遍央邻里。更唤街南盲妇到，弹动香蛇弦子。推测尽、五行生死。磨蝎早知真见祟，便长贫、忍客京华里。朝飞雉，寒难起。::||
清代::陈维崧::伏枕经旬矣。掩晴窗、谁为称药，谁为量水。又报凤城颁正朔，佳节来年有几。便有也、徒增悲涕。壁角风吹残历本，细于尘、蛛网偏萦此。新和旧，恨如雨。梵钟故递愁人耳。是邻家、寄寒衣去，北邙蒿里。畴昔春衫誇样好，描尽花儿凤子。才直得、红蚕一死。今日纵然随例送，怕燕妆、难称伊心里。烧罢也，綵灰起。::||
近现代::林修竹::怅惆千般，相思万种，一夕银河暗渡。轻怜密爱尽工夫，便胜却、平常无数。情长时短，爱深缘浅，匆促急寻归路。枯烂海石矢寸心，原不在、今朝来暮。::||
近现代::林修竹::飙似风过电闪，翩若燕掠鸿惊。飞行街市一身轻。玉腿不嫌冰冷。淡淡女生装束，娟娟体态轻盈。风鬟云鬓惯飞腾。追逐任凭男性。::||
近现代::林修竹::并肩私话。前时曾记，花前月下。蝶舞蜂狂，鸟语花香，一春今乍。一双秋水盈盈，尽料理、酒余妆罢。影院流连，舞场陶醉，恁消今夜。::||
近现代::林修竹::芳草天涯。思妇楼上，柳袅烟斜。多事春风，多情夫婿，应早还家。关山万里风沙。梦醒处、残阳暮鸦。易老红颜，封侯何日，辜负年华。::||
近现代::林修竹::芳情直比桃花水。碧潭深无底。于今无计惜分飞，空自想鸿泥。阴成绿叶，枝看结子。一梦真情似。追回往事不堪谈，永留伤心史。::||
近现代::林修竹::无计楼前消永昼。五彩丝缠兽。佳节正端阳，艾叶榴花，伴酒雄黄透。赏罢龙舟人去后。半臂原无袖。角黍试新尝，玉指轻柔，尖比葱儿瘦。::||
近现代::林修竹::孙家桥北草堂西。南运最系思。动工万众，浚河两岸，十载鸿基。公余喜有诗人在，一笑鳜鱼肥。临河觅句，挑灯把酒，春雨丝丝。::||
近现代::林修竹::爱人病榻隔河汉。日夜愁思千万。急渡重洋海岸。来侍郎餐饭。无端喜见飞来燕。镇日床前相伴。不尽闲谈清玩。闷唱声声慢。::||
近现代::林修竹::粽叶榴花角黍香。龙舟五月赛端阳。屈子空怀千古恨，汨罗江。信谗弃忠成孤往，行吟披发下大荒。幽怨千年流不尽，吊沅湘。::||
近现代::林修竹::东风摇曳柳丝长。牡丹掩映朝阳。青藤紫蕊挂东墙。满院清香。小阁谁家闺秀，窗前静里红妆。轻寒初试薄衣裳。好去寻芳。::||
近现代::魏新河::此时犹忆分梨，愰然十八年过矣。我方作客，汝今何事，只身来此。湖海人生，频于送别，惯如戏耳。笑多情故我，无多泪点，短亭上，挥如水。回首故山何在，霎时间，便成千里。堂前老母，归来代说，百般如意。辛苦平生，些些欢笑，暮年馀几。莫斜阳时候，牛羊穷巷，把柴门倚。::||
近现代::魏新河::过眼馀谁子，数当年，中原人物，备和操耳。后世视今今视昔，不过兴亡二字。枉叹息，繁华而已。脚下群山山下海，算一身都在沧桑里。杯覆了，一泓水。凭高千古伤心地，也非关、星河灿烂，洪波涌起。我已多情谁似我，不惜千金买醉。已惯得、歌前挥泪。未了尘缘今又去，对小乔话别心如碎。风乱吼，海涛沸。::||
近现代::魏新河::淮左一声雁，有客过江来。十年浮绪消尽，长啸放吾怀。上有苍苍天色，下有滔滔水势。相对亦雄哉。脚底六朝梦，纷向眼边开。百年志，千古事，一低徊。仰天太息，旧曾怀古有馀哀。且把悲秋双泪，弹与江流东去，一笑尽尘埃。鞭指临安道，携笛走秦淮。::||
近现代::魏新河::旧家国，顿时抛却，茫茫谁念生死。两三声叫凄凉甚，能把断魂招起。千万里，也则为，主人家室谋生计。朋曹剩几。对著个空笼，灯儿惨澹，勾起许多事。吾和汝，同是天涯客子。江湖风雨中耳。可怜一对双飞伴，死在异乡他地。君已矣，我还在，沉浮世事追名利。悲欢似此。待诉与苍天，苍天不语，我自泪如洗。::||
近现代::魏新河::五陵佳气，赢得霸图成。三百里，苍龙出，下华清，走咸京。其势障秦岭，阻泾渭，骄河外，限关内，镇京畿，割昏暝。对峙荒丘，金粉今安在，一例无凭。但兴亡满目，落日暮云平，一片蝉鸣，野烟横。有铜仙泪，铜驼棘，新亭景，使人惊。笑一炬，成焦土，乱鸦声，替箫笙。满地昆明墨，馆娃黑，暗销凝。黄昏候，吹寒角，入空城。荠麦离离，秋草斜阳里，野火荧荧。剩依依垂柳，官路自青青，犹护秦陵。::||
近现代::魏新河::二水裂阿房，力控骊山势未降。三百龙鳞无一片，垂杨，不用秋风已断肠。思绪正茫茫，麦野青青下夕阳。回首凤城都不见，凄凉，落叶深埋一尺黄。::||
近现代::魏新河::都太晚，风雨忍相催。问影问声寻片玉，隔云隔水惜残梅。谁说一生陪。::||
近现代::魏新河::一把柳丝儿，经过谁人折。一叶画船儿，载过谁家月。今夕此荷风，曾拂罗裙不。今夕此清波，曾照惊鸿没。::||
近现代::魏新河::零踪片影，点点拼成整。挂向心头充画饼。依旧商量不定。只身四海寻行，白云笑我飘零。赢得佳人一诺，从今看贱浮生。::||
近现代::魏新河::去住于今两不胜，劳人心上病初成。定知无用又叮咛。梦枕莫惊千叶雨，愁城早解四围兵。未应相误到三生。::||
清代::濮淙::诗成当代说方干，何事辞家久不还。梦里汤泉非故国，眼前云海是名山。花深古灶凭烧药，月冷啼猿为守关。只是白头慈母在，不教容易别人间。::||
清代::濮淙::容易相逢尚未逢，老年亲故喜相从。已辞野店中山酒，望断烟江北固峰。一夜梦游千里月，五更霜落万家钟。莫言人远天涯近，书到楼头第几封？::||
清代::濮文暹::峨眉六月雪，芙蓉半城花。花开雪再春，游子当还家。怜我诸弟妹，风中尘与沙。楚泽香采兰，越溪寒浣纱。群流尽归海，君亦平泛槎。次第相见之，因缘满天涯。我怀不堪述，转为君长嗟。::||
清代::濮文暹::人生大邂逅，多在阡与陌。飘零各异地，异地成咫尺。持来双镜光，互照好颜色。岂惟照颜色，肝胆了不隔。平生失途马，颠蹶在荆棘。君既宛转导，又为施羽翼。君今弃我去，好春失消息。柳条与梅花，为谁更妆饰。本自无远别，生灭年仅百。所悲再见期，又非此旦夕。既作有情物，得不泪沾臆。登堂慰君母，母正缝衣裳。衣裳亦何丽，鬓发亦何苍。知君当早还，君还我何方。君今别母时，有我相扶将。行当我别母，不见君在旁。劳燕各背飞，春风尔何忙。独余慈乌声，绕屋空徬徨。::||
清代::濮文暹::再见能几何，别君复兹晨。深意幸有托，仍恐含未申。感君万里来，爱我性情真。往往作痛语，不为伤孤贫。半生无所有，何以赠远人。去去君莫愁，敢不惜其身。乱花插行李，锦水亦何春。愿持一勺水，预洗征衫尘。::||
清代::濮文暹::微笑忽破睡，情梦媚幽独。春烟定后痕，荡漾在心目。欲说境已志，鸟语碎空绿。::||
清代::濮文暹::古战场，沙与虫。今战场，罴与熊。天戈西挥日不东，昨日将军今上公。美人载归千艨艟，岂无夫家皆鬼雄。乌鸢狐狸饱不尽，髑髅磨苔生青铜。呜呼今战场，犹照古时月。呜呼古战场，不染今人血。古人战场重边功，今人战场中原中。::||
清代::濮文暹::我生误文字，平贼无奇术。远闻三里城，受攻四十日。报国固不才，亦莫救家室。有弟杀贼归，犹抱老母膝。膝前妹娇痴，向之索枣栗。忽惊刀矛撞，投怀涕潜溢。是时屋瓦飞，雷从地底出。烟中互长梯，与贼相甲乙。三登而三堕，催以万觱篥。全家争督战，不解避斧锧。致身臣应尔，寸土守敢失。贼富民愈贫，雀罗鼠更掘。雀鼠幸未空，全军仍以律。朝向大吏述，暮向大吏述。大吏无援师，忍怒日受叱。昨日兵力分，十已遣六七。近郊贼方横，山城遑与恤。驰书慰众心，此情不忍笔。但言大军来，重围破可必。讹语纷刺耳，入梦亦不吉。仰天问消息，鸿雁杳无一。不来肝肠裂，来亦肝肠裂。上言民可怜，下与骨月诀。我思化黄鹄，飞入罗网缺。贼营三十里，去恐羽翼折。将心且随月，黯照战场血。旂渍血花紫，月下惨成列。登陴见予季，此时心骨热。书生弱有年，一旦横磨铁。老母素怜儿，今不闻呜咽。昨驰告急封，家书竟断绝。公义不及私，此举太豪杰。独不计汝兄，请师喉屡噎。家人祇解啼，首蓬面不洁。巍巍雨花冢，深深大峨穴。德薄者祀斩，或免天所罚。服官三十载，吾父多清节。生儿诚太愚，处世又不哲。恃此臣子心，安危总一辙。圣诏渴求贤，所恨学尽拙。男儿好身手，甘兹尘土灭，煌煌君父恩，及时好施设。::||
清代::濮文暹::老蝉断续吟，夕阳乱明灭。雨气集空林，揽之有余热。悠悠一寸心，事事郁相结。复此多炎凉，何处生分别。腥风吹断虹，云腰又中截。::||
清代::濮文暹::花姑沈醉竹郎祠，鸡卜喃喃问出师。风雨万山人鬼界，刍粮千里圣明时。最难抛掷黄金赏，欲诉功名白骨知。闻道滇池半清浅，至今鹬蚌苦相持。::||
近现代::张海鸥::声声世友老邱兄。犹似当年北大行。一塔湖图同悟道，多维术业各燃灯。我思厦海三千水，君恋羊城五色荆。生计艰难无南北，心香馥郁且娉婷。书生自古亲风雅，狷士从来淡利名。偶向长天抒远志，惯凭陋室寄幽情。诗成冷暖知音赏，课罢弦歌意绪平。湖畔春风舒碧柳，林中细雨润秋英。素心人远文章富，采菊情真趣味盈。李杜苏黄固天纵，邱王蒋蔡亦时膺。名山事业期万古，大树芳华忍凋零。一代风流纷驾鹤，燕园薪火任传承。水明楼里夕阳邈，双柳居中晓月清。枕上依稀存往事，梦中执手还未名。忽然岭表飞鸿至，恍若师兄召唤声。千里何辞怜病榻，不将老泪濯君缨。::||
近现代::张海鸥::简子踞高雄。天南有古风。翰墨辞章美，诗书道艺隆。杏坛骚雅续，古今学术通。西子湾前锦，寿山顶上松。时时惊俗眼，照月一孤鸿。温淳孺子色，天真意态丰。白衣访康乐，疑是玉色骢。遂教燕云子，长钦高士容。我亦传古道，乘槎渡海东。论剑重执手，襟抱又融融。人生虽如梦，苦乐必相从。天道酬勤善，祥瑞佑玲珑。君家芝树润，兰蕙耀飞龙。学人会天贶，再续旷世功。访古追行迹，现地觅诗踪。秦岭阴晴壑，枫桥夜半钟。长河解鹳雀，雁塔证唐宫。诗国江山美，一一待简公。归来耽著述，弦歌绕碧丛。殷勤理园圃，丹桂郁葱茏。劬劳育桃李，我心戚戚同。虽云沧海阔，羽扇会相逢。::||
近现代::张海鸥::今宵风雨作，吹梦到长安。依稀执君手，晏笑话当年。燕赵风华子，寒窗此世缘。放言今古事，对床夜语眠。闻鸡方起舞，北斗正阑干。斜月池边柳，繁星霜外天。陋室箪瓢苦，怡然诵孔颜。君志在删述，希圣亦希贤。我志如混沌，苍茫云海间。男儿三尺剑，沥血踏关山。君饮京华水，立身国子监。我似飘蓬转，徙北复迁南。问道途虽异，儒士重衣冠。杏坛两夫子，文采润苍颜。老来耽著述，立德复立言。天命虽已悟，传道正无闲。秋风苏病骨，飞鸿越海传。山高流水远，亦如咫尺间。李杜三夜梦，苏黄百代仙。念此心戚戚，披衣写素笺。锦瑟华年事，历历若目前。此夕云蔽月，卮酒忆婵娟。::||
近现代::张海鸥::丁亥秋深丹桂香。采石矶古蔽甘棠。马鞍佳节邀文士，清茶美酒论辞章。君不见，江东自古英雄地。父老常矜霸王义。长江到此久徘徊，犹恨当时骓不逝。里人至今能楚歌，歌中无限虞姬泪。楚汉纷争已如梦，唯有乌江儿女不坠青云志。我攀楚山访楚津。楚江之水碧嶙峋。未到矶头先一笑，诗人捉月事传神。但闻千秋酒气醇。太白衣冠孰与伦。自从乘鹤谪仙去，年年卮酒酹江滨。造化有情佑当涂。当涂县古圣贤殊。李白醉卧青山下，草堂历历授书图。宋有缙绅郭祥正。传道授业尊孔孟。诗赋辞章称国手，东坡居士爱且敬。又有名士李之仪。江头江尾说相思。曾是东坡幕府客，一旦获罪姑溪居。溪旁邂逅杨家女，肯许弦歌患难随。诗人意气酬知己，流芳万古一编词。当涂山美数藏云。山深林密蕴斯文。竹里夕晖斜照壁，寺垣犹存香火熏。更有古碑连理树，人道名媛才士坟。沉埋眷侣神仙骨，忘年情事已纷纭。庆云明府来祭奠，乡梓至今长忆君。是处青山可埋骨，先生勋业自氤氲。轻拭残碑辨古字。行间无限沧桑意。且奉江山一杯酒，愿共贤达陶然醉。::||
近现代::张海鸥::吾爱大雅士，啸云意气殊。诗心通古圣，骏骨任长途。天柱邻西岳，皖水毓清儒。家学温且厉，庭训孔颜劬。皇天谪文曲，旷世一梦芙。苦其心与志，劳其体与肤。蹭蹬数十载，学富五车书。去京还淝水，包拯祠畔居。忧国忧民意，一饭未尝疏。性情兼义理，深心愿世苏。诗名悄然起，四海许执觚。文章丕正气，乾坤一丈夫。我意钦国士，东来访诗庐。相逢颇恨晚，相知复相娱。放言今古事，议论识贤愚。切磋长短句，妙语若联珠。齐山寻秋影，九华共凌虚。宜城黄梅好，笑我赏丹姝。七步成绝句，才思敏若狐。妙词承三赐，高华气韵舒。从此心相许，冰心鉴玉壶。江畔三分月，长照南海桴。::||
近现代::张海鸥::君不见，秋风起兮枫叶红。霜天远影又归鸿。客子临风孑然立，落叶纷披叹飘蓬。君不见，天寒酒冷无红袖。词客独怜红叶瘦。秋池水涨风敲竹，孤灯夜雨听滴漏。漏断天明乌鸦号。海东红日逐波涛。征帆隐隐水云际，雁阵秋声又相高。何来浪子舞长刀。何来墨客弄狼毫。何来溪畔飘潇女，为谁浣洗任劬劳。遥看山头积雪白。落叶无边迷阡陌。箫声断续蝉声稀，枫叶如丹醉行客。馆旁大山名丹泽。山中飘渺多魂魄。弘法大师神清肃，端坐千秋传经策。晨昏络绎焚香客，执着叩破茫茫额。却看海月生残夜，凡夫怎解乾坤坼。又看高高富士山，何时焚尽俗生厄。人来人去无留迹，唯有枫林照水依然红赫赫。枫叶逢秋自在红。我执红叶叹匆匆。人生难如红叶永，岁去年来无始终。千林万木郁葱葱。雾绕云环默默峰。静观世事悠悠变，物换星移总从容。忽忆步兵卧枫林。湛湛长江动歌吟。穷达荣辱浑常事，名士风怀万古歆。又忆风流杜司勋。停车爱晚意气殷。扬州梦醒十年酒，又醉霜叶卧白云。最感李杜情恻恻。落魄犹恐枫林黑。祸福虽然不可测。但祈明月千里长照诗人好颜色。高山流水固怡心，故人入梦尤难得。天外长怀故园秋。踏雪怜枫怎解愁。频将卮酒销残梦，又恐枫残客子眸。玉人万里盼归舟。问君何事苦淹留。君不见岁月无涯人生短，时光难复鬓边秋。君不见志在四海好男儿，逢秋亦解忆妆楼。拔山盖世楚霸王，犹恋虞姬半面羞。樱花红叶虽然好，怎解闺中寂寞秋。念此归心忽似箭，且将书卷一囊收。中夜徘徊枫树林，缓拾红叶写清讴。弘法山前深稽首，且任白云红叶栩栩凌风载归鸥。::||
近现代::张海鸥::君不见，长岛年年美琼樱。春来处处溢樱酲。新妆络绎承天赐，艳质联翩舞后庭。君不见，一树樱娇可倾国，树树樱凝可倾城。粉蕾如腮羞少女，雪葩如玉绽壶冰。素面仙风清到骨，无尘无隐自高情。遂令举国人如醉，露艳香浓尽寻樱。和服玉女声娇细，长剑雄男慎横行。鹿儿岛上开琼宴，札幌城中舞娉婷。上野园中人掬玉，京都阙下士含英。暗香脉脉随流水，疏影盈盈逐新晴。传语四海怜樱者，把酒临风听我樱花行。樱花美艳春风倚。美人脂粉郁芳芷。不知人面与樱花，落雁沉鱼孰能已。却问楚汉咸阳客，衣锦何须还乡里。又问燕赵风华子，男儿何必衣冠紫。此生此地一观樱，清怀澹荡俗心已。樱脸樱唇漾樱氛，樱林樱士携樱姊。武士争雄文士狂，妖姬倾倒红颜子。红颜自古最痴情，芙蓉女儿为情死。绛姝弱质犹葬花，神瑛惜玉酬知己。世人但解爱樱花，谁止樱魂委流水。可怜天下有情人，几时执得长生蕊。樱魂零落苦难久。月夜春江樱浦口。雨中独立惜樱人，伤情饮尽樱花酒。樱魂飘渺知何处，随风随水随晨帚。抛家傍路萍踪碎，不若寒塘枝枝藕。寻郎愿凭风万里，又恐樱色难持久。记得去年赏樱时，玉色天香盈君手。樱花四月芳菲尽，玉人折尽门前柳。待得樱花却来时，莫教白云变苍狗。君看庭中一树樱，寻遍天涯何处有。樱花月影印苍苔。倦客天涯久徘徊。春深孤馆叹孤旅，穗上佳人懒画眉。湘南虽有樱花艳，苦无素手共衔杯。西园数遍樱千树，馨香怎致君袖怀。芳华入土还生树，青春一去不复来。君不见，秦野樱林长短材。弘法大师几度栽。吾妻山上缘何发，浅见溪头为底开。君不见，樱林树树皆连理，樱樱相顾委尘埃。鸳鸯同戏樱花水，听风听雨总相隈。樱花开复落。无苦亦无乐。荣枯皆随分，来日还同昨。长伴富士千秋雪，惯看林下闲庭鹤。风暖欣然生，雨打怡然落。不恋枝头势，不染市廛浊。倏忽来去俱无言，不争华庭与沟壑。来如蓝天一片云，去似夜空一灼烁。任尔天真烂漫女，采于芳枝弃于陌。纵得千秋一知己，不负人间寻常约。樱怀自古无怨艾，樱色从容唯淡泊。临岐寄语爱樱人，随意花间年年酌。::||
近现代::张海鸥::忆昔负笈日，白雪认红梅。春城高树下，西风黄叶飞。郭师怜商隐，王师山谷才。寒窗温李杜，清夜酌新醅。相携万里路，最忆是峨眉。倏忽十九载，秋霜岁月催。京华无倦客，岭表孤鸥颓。故人忽入梦，遗我五色杯。惝恍松江酒，迷离妆镜台。华清池上柳，白山雪皑皑。沧浪千古事，今夜一徘徊。馥郁悄然逝，花雾尚萦怀。::||
近现代::张海鸥::韩子迁谪地，千载厚人文。会通方成化，遗泽被斯民。鳄渡秋风爽，开元寺院深。湘子桥树老，文公祠墨殷。枫溪荟众艺，入眼叹纷纭。谪宦沉船渺，贤达修葺存。书院千年古，学府百岁新。韩江秀其貌，韩山慧其神。杏坛传薪火，春风作育人。家家亲翰墨，诗书礼乐淳。彬彬文与质，桃李馥芳馨。文曲千年别，重来降饶门。选堂承天运，大才旷世尊。学惊天下士，艺绝四海伦。里人频额手，焚香谢天恩。复有风华子，学术夸吴陈。承学康乐士，平原未名人。文章称国手，清流据要津。宗风代代业，文华岁岁勋。俊杰遍寰宇，举世敬潮人。::||
近现代::张海鸥::穗城无霜雪，冬夜作春游。岸古参差树，江深长短洲。弦歌萦绿岛，星海带沧流。陶公翰林士，南行作遨头。清编天下文，谈笑鬼神愁。一杯谢台阁，江山处处讴。吴子文章秀，学名四海修。谦谦君子意，霭霭骨气遒。康园尊大隐，国士乐同俦。赵郡邯郸子，燕云岭表鸥。巴蜀岳家珍，相从望江楼。华灯纷七彩，良夜二沙头。临水品佳茗，清香齿颊留。纵谈今古事，雅兴渐悠悠。红袖悄然换，参横斗转牛。相约银川会，共赏塞上秋。::||
清代::胡薇元::睹丰碑，叩祠堂。族谱亭边渌竹长。三苏性字香。水泱泱，山苍苍。赢得峨眉是故乡。日斜纱縠行。::||
清代::胡薇元::作客他乡饶别意。经过瘦马龙游地。风景不同人语异。鹭鸶起。小桥流水墟烟里。南北东西行万里。野翁高卧柴门闭。孤馆夜深愁不寐。漂零计。绿槽檀板青衫泪。::||
清代::胡薇元::岸柳扶烟，溪鱼煮雨，水天新渌。龙游小县，地势曼迥巴蜀。泻长空乌尤塔边，乱流竞赴涪亭足。正锁窗慵起，梦魂难到，野沤沙鹿。投宿。江城曲。看媚眼波横，蛾眉峰蹙。悠悠往事，此意分明倾属。怅参差宵深露零，撷来豆蔻香盈掬。数归期暗想灯前卜遍鸾钗玉。::||
清代::胡薇元::青荷一叶开妆镜。蝉鬓燕钗慵未整。炉香烬，闲庭静。铃语丁冬风不定。夙酲刚乍醒。遥忆边关愁损，昨夜梦魂飞迸。见天山月影。::||
清代::胡薇元::小楼风定。悄地寻萝径。为{厂互}背人添别恨。搅绕个侬方寸。拥衾独睡多时。含情似恼还痴。百计相探不语，低头兀自涟洟。::||
清代::胡薇元::柘枝一声。长安半城。五陵年少甘心，为王郎目成。眼波水清。脸波断横。凭他幡绰昆仑，舞婆罗法门。::||
清代::胡薇元::晴雪凤州柳，细雨剑门山。经过千叠修栈，衣袂塞云寒。北客鸢肩火色，南士风流旖旎，连辔向长安。乌帽蹇驴去，落日射潼关。横街侧，镫如豆，伴臞禅。更番翔集何事，孤雁锻霜翰。一则香熏左掖，一则魂归白下，生死两悠然。消息已茫渺，相见又何年。::||
清代::胡薇元::几共燕台醉。记年时悤悤判袂，一肩行李。漂泊长安畴知己，况向蛮江天际。感尔日琅玕缄寄。换取金龟双耳热，只四明狂客称同辈。闻屐齿，跫然喜。天涯黯澹容憔悴。正相如成都落魄，鹔鹴裘敝。鹅管调银书细字，心事凄凉而已。恁萧育杜陵男子。肝胆照人坚宿诺，指秋波并澄沧浪水。多少恨，且休矣。::||
清代::胡薇元::孤舟晓过叉鱼子。雪浪排空起。英雄到此黯魂销。二百三滩惟有此滩高。也知天意怜倾覆。失足谁能救。霎时万念尽销沈。刬却人间无数不平心。::||
清代::胡薇元::无著天亲，植品在瑶林仙阙。三十载、楞严一卷，几茎华发。环堵萧然绳检外，瓮头酒熟生香发。问何时、早趁五湖舟，归吴越。冲烟艇，寒江雪。断虹棹，潇湘月。只维摩居士，往来清绝。衣上黄尘京洛梦，蒲团枯坐雄心歇。任庸夫、谗谤未能降，凌霄节。::||
清代::路有声::四壁萧然，每自笑、谋生无术。空余得、半生落拓，酒狂诗癖。短砌有花聊适宜，茅斋无地堪容膝。问柴门，何事日长关，维摩疾。且瀹茗，松闲石。且放艇，溪头月。况此身蝶梦，此生驹隙。踪迹好寻闲处住，心情莫向愁边歇。尽掀髯、一笑万峰横，遥天碧。::||
清代::路有声::翠碧苍崖，谁散却、夜珠千斛。凝望处，素涛如练，乱飞寒玉。尘世百年肠欲洗，空山六月肌生粟。甚天台，华顶石梁奇，人闲独。樵唱断，松风续。猿啸罢，琴声促。恍银虬出海，搅翻林谷。老树阴阴临槛冷，飞花点点随流曲。更须携、茶灶酒瓢来，和云宿。::||
清代::路有声::春色撩人人似醉，莺燕无情，搅得人无味。云亸玉钗斜欲坠，梨花满地残香碎。薄幸不来来也未。强起裁诗，欲倩鳞鸿寄。有限鸾笺无限意，能书几个相思字。::||
清代::路有声::门掩落花如雪，帘外一钩新月。深院近黄昏，归鸟欲啼还歇。凄绝。凄绝。最是送春时节。::||
清代::路传经::碧天高，凉月小。蓦地声来秋杪。堆金井，落荒铺。寒枝起夜乌。松阁静，湘帘冷。簌簌寂无人影。谁染就一林枫。飘零万点红。::||
清代::路传经::袅袅芙蓉，点缀江边景色。摇曳风前弄清碧，朝匀珠露，浅拂胭脂湿。潮晕处，映水娇柔谁匹。除是秋娘，晓妆无力。镜台斜倚云鬟结。圆冰低照，约略丰神一。只怜他，秋雨秋风相逼。::||
清代::路传经::西风几日，一带黄金陌。摇落朱楼芳槛侧。水驿旗亭烟冷，顿觉纤腰瘦无力。远山隙，丝丝尚凝碧。遮不住，陶潜宅。只残鸦几点还相识。一样销魂，后湖荷盖，近来也恁萧瑟。::||
清代::路一麟::华岳高寒石磴斜，飞流倒树乱槎丫。玉荷十丈惊人眼，何用包庄满路花。::||
清代::贾霖::踪迹浮沉愧挂冠，茂陵聊借一枝安。苍生自爱甘棠树，清宦偏宜苜宿盘。匣剑欲鸣终钦锷，韦编虽绝尚须看。宛陵自惜推名胜，山色朝来秀可餐。七十韶光似掷梭，生涯落拓半蹉跎。御炉香霭天边迥，花县春游梦里过。万里不堪双鬓雪，三繵尚愧一官多。年来差喜精神健，且向南楼寄啸歌。::||
清代::贾霖::物外才知有岁华，身轻燕燕往来斜。数程晓月行窗远，一路青山看到家。真假漫分狐作虎，猜疑从讶雉为鸦。安心便道鱼郎误，何用桃源始见花。::||
近现代::沈祖棻::极目行云独倚阑，羞凭双燕问游鞯。灯残怕作长宵泪，香薄难温子夜寒。春梦短，客愁宽。花前何惜暂相看。此情忍付他年忆，更自殷勤理素弦。::||
近现代::沈祖棻::羞借清尊理旧狂，红楼珠箔但相望。十年空忍将枯泪，一夜重回未断肠。欢意少，别怀长。凭阑争惜更思量。西风不管黄花瘦，自向閒庭做晚凉。::||
近现代::沈祖棻::病枕昏灯不自聊，带围宽尽旧时腰。星辰谁解怜今夜，魂梦空教过谢桥。寒恻恻，漏迢迢。心香禁得几回烧？大堤无限青青树，独系相思是柳条。::||
近现代::沈祖棻::离合云踪意转迷，几曾相见胜相思。丝成玉茧蚕空缚，花作泥香燕未知。金井露，碧梧枝。西风翠袖苦禁持。月明不到回廊下，夜夜新寒卷绣帷。::||
近现代::沈祖棻::粉润脂温。甚生绢乍展，呼起湘魂。依稀画兰心事，铅泪留痕。日暮淩波何处？步千驿、罗袜生尘。回头楚天远，解佩江空，鼓瑟云昏。国香流落久，叹东风换世，残梦无春。晚潮凄咽，应悔翠带轻分。更怕瑶簪冻折，误几多、洛浦归人。青青数峰在，剩水流愁，尚护灵根。::||
近现代::沈祖棻::人生不合吴城住，消魂粉尘脂水。柳影画中楼，任春眠慵起。断肠歌舞地。付词客醉红吟翠。一棹横塘，落花双桨，涨波都腻。还记。旧家时，疏帘静，轻漾素兰风细。瓷碗碧螺春，更香浮茉莉。别来飘泊久，总难忘故乡风味。去程远，鼓角年年，叹误人归计。::||
近现代::沈祖棻::莫向西川问杜鹃，繁华争说小长安。涨波脂水自年年。筝笛高楼春酒暖，兵戈远塞铁衣寒。尊前空唱念家山。::||
近现代::沈祖棻::茶迟火缓，一卷偷閒看。侍女嬉游行渐远，知道今朝饭晚。词笺待写离情，宫商细酌新声。帘里苦吟才罢，空怜厨下焦铛。::||
近现代::沈祖棻::鸾刀乍试，脍玉丝难细。一味从容怜小婢，却问高朋来未。座中草草杯盘，丁宁酒盏须宽。归晚不须红烛，山前月子弯弯。::||
近现代::沈祖棻::樵蹊渔舍，行到前村也。认取青帘楼外挂，休问新来酒价。昨朝乍典春衣，今朝日暖风微。拚得醉扶归去，深山卧听莺啼。::||
清代::孙荪意::盈盈靥。长长眼。镜中爱煞春山浅。多情月。无圆缺。夜夜楼头，清光同挹。琼箫断。行云远。可怜好梦如尘短。无情月。争知得。依然来照，水晶凉隙。::||
清代::孙荪意::离鸾咏。黄门痛。拈毫泪滴瑶笺冻。愁无据。情如许。碧海青天，玉人何处。蘅芜梦。何时共。翠钿零落钗头凤。伤心语。浑难诉。挑灯写尽，断肠诗句。::||
清代::孙荪意::秋高碧宇。黄花□□。□□孤，正霜林、愁红初舞。佳节近重阳，憔悴东篱暮。问人意、也应如许。楚骚有句。幽兰同赋。话餐英，早湘潭、那时人去。卷帘恰新□，记年年开处。甚长是、满城风雨。::||
清代::孙荪意::桃笙滑。晚凉睡起慵梳掠。慵梳掠。松鬟半亸，玉钗□□。濛濛淡月窥帘箔。画阑一叶梧桐落。梧桐落。秋风又到，小亭西角。::||
清代::孙荪意::麂眼篱边，蛩声阶畔，又见凤仙开矣。寻遍露丛轻摘，碎捣金盆，染成霞腻。似唾绒点点，早一夜、春生纤指。惹檀郎、时泥人看，惊笑是弹红泪。七夕星期又是。乞巧筵前，女伴穿针偷比。更较唇间脂晕，臂上砂痕，一般妍媚。怕猩红易褪，遮莫向、银塘频洗。试瑶琴、月底携来，弹作落花流水。::||
清代::孙荪意::灰烬银河，苔生雁足，汉宫旧制谁见。照破秋心，抛残烛泪，最怕黄昏庭院。长门雁过。多分是、不胜清怨。记否巴山同话，西窗那回曾剪。幽闺夜阑人远。只影儿、与伊相伴。挑落金虫红粟，钗头犹颤。听尽梧桐疏雨。正斜倚、熏笼梦处断。帘罅风来，一星微闪。::||
清代::孙荪意::数遍花须，吹残柳絮，无聊掩上窗纱。深深庭院，帘幕几重遮。渐觉相思意倦，压绣衾、红玉偎斜。叮咛意，画梁燕子，絮语莫惊它。知伊当此际，人儿见否，幽恨空赊。乍坠来、钗凤松却鬟鸦。摇漾柔魂一缕，倩杨花、扶向天涯。谁催觉、枕痕印处，双颊晕朝霞。::||
清代::孙荪意::碎绿交加。幽人一棹，小艇轻划。春水生时，青山画里，闲采萍花。高吟得句偏佳。凭说是、苕溪若耶。花信风柔，苧罗衫薄，诗意凉些。::||
清代::孙荪意::归去郡城东。曾记相同，玉梅花下小房栊。烛影摇红人倚醉，绣帐香浓。小别太匆匆。好梦无踪。几回追忆转惺忪。拟托新愁凭燕子，诉与春风。::||
清代::孙荪意::缤纷照眼，问其中谁作，司花令史。翻尽群芳新旧谱，不信人间有此。瑶草琪花，瀛洲方丈，此地非耶是。殊芬异态，便教德裕难记。闻说云海黄山，木莲花放，数里氤氲气。身作迦陵五色鸟，飞入众香丛里。金钮珠冠，鹅群蝶翅，一一徵名异。今宵梦绕，三十六峰烟翠。::||
清代::贺双卿::眉半敛。春红已全褪，旧愁还欠。画中瘦影，羞人难闪。新病三分未醒，淡胭脂、空费轻染。凉生夜，月华如洗，素娥无玷。翠袖啼痕堪验。海棠边、曾沾万点。怪近来，寻常梳裹，酸咸都厌。粉汗凝香，蘸碧水、罗帕时揩冰簟。有谁念。原是花神暂贬。::||
清代::贺双卿::人不见，相见是还非。拜月有香空惹袖，惜花无泪可沾衣。山远夕阳低。::||
清代::贺双卿::春不见，寻过野桥西。染梦淡红欺粉蝶，锁愁浓绿骗黄鹂。幽怅莫重提。::||
清代::贺双卿::暖雨无情漏几丝。牧童斜插嫩花枝。小田新麦上场时。汲水种瓜偏怒早，忍烟炊黍又嗔迟。日长酸透软腰支。::||
清代::费墨娟::谁家玉笛兮声呜咽？绕庭明月兮光皎洁。残灯将尽兮半明灭，四壁虫吟兮续复绝。抚景伤怀兮泪成血，旧恨新愁兮总郁结。地下无音兮恨长别，幽冥两隔兮负同穴。欲问兰因兮向谁说？回想冰轮兮有圆缺，万水朝宗兮有直折。千山群立兮有凹凸，四时变易兮有寒热。世界竞争兮有优劣，人事无常兮有愁悦。浮生泡幻兮忽而耄耋，华年易了兮恍如电掣。举此类推兮不胜指摘，皆为气运循环之所致兮，又何必抱长忧而切切？达观宇宙兮物理洞澈，智人远虑兮反不若蚩蚩者之安愚而守拙。自怜浮生几何兮，惟有学圣贤行素之诀。::||
清代::费墨娟::银河耿耿兮玉漏沉，月色横斜兮夜已深。倚阑干兮不寐，听四壁兮虫吟。中夜思君兮停素琴，永怀惆怅兮步花阴。关山远隔兮谁为知音，聊赋短章兮以写余心。盼归来兮谈笑酒盈斟。::||
清代::费墨娟::四面寒风料峭，一庭竹影参差。满地月光如水，吟成香到梅花。::||
清代::费墨娟::一片伤心对落红，可怜春尽雨声中。帘前飘忽常憎燕，檐下盘旋最恼蜂。休怨雨，莫愁风，繁华大抵易成空。无端触目消魂处，飞絮飞花满院东。::||
清代::费墨娟::风淡淡，意恹恹，恼听莺声闹晚檐。长夜思君眠不得，月明却怕卷湘帘。::||
清代::费墨娟::花有泪，日无光，可怜膏沐为谁妆？醒也凄凉，梦也凄凉。月照帘波人不见，空留蛩语咽空房。::||
近现代::郭象升::晏岁飞腾暮景斜，闭门深巷隔喧哗。何当雪虐风饕过，听得街头卖杏花。::||
近现代::郭象升::兀坐深宵万念删，遗音飞鸟度檐间。莲洋佳句无端忆，布谷声中四月山。::||
近现代::郭象升::菜圃青青地百弓，垂杨无复絮摇风。晚来小立都成例，消受斜阳一抹红。::||
近现代::郭象升::何处寻芳问牡丹，海棠文杏也摧残。生憎荔挺防人步，著个花儿便号兰。::||
近现代::郭象升::中庭几树白丁香，不耐东风一夜狂。绿叶成阴花事了，帘栊寂寞昼初长。::||
近现代::郭象升::滔滔辨口似悬河，蛮语参军奈汝何。聊比寻僧过竹院，浮生半日付消磨。::||
近现代::郭象升::临溪小驿旧曾经，又逐骡纲队队铃。惆怅客途花事了，凝尘来看折枝屏。::||
近现代::郭象升::杈枒肺腑时时触，悱恻风怀岁岁迁。谁识年来姜桂性，又回诗好到临川。::||
近现代::郭象升::轻裘缓带写梅花，燕处超然息众哗。故里青山犹在望，中原白骨已如麻。几时玉帐重开府，再见金轮转法华。囊底从容馀智叩，尚能赤手捕龙蛇。::||
近现代::郭象升::灯火传觞互主宾，何期斯夕了斯辰。满城风雨秋如梦，近水楼台夜有人。到手深杯争劝酒，恋头旧帽不嫌尘。莫将遍插茱萸话，说向当筵久客身。::||
清代::俞明震::日没群峰争向西，片帆东指客程迷。江山寥落同萤照，城郭苍茫与雁齐。久坐欲呼河汉语，苦吟如索肺肝题。风含百种凄凉意，吹入人间作笑啼。::||
清代::俞明震::入城漠漠风吹雨，隐几纷纷鼠跳梁。真有性情皆骨肉，断无哀乐到侯王。醒时觅梦知身老，静夜开门闻水香。微觉一峰青向我，百年心事久颓唐。::||
清代::俞明震::词人例作伤时语，真感何因入肺肠。物论齐无书万卷，国身通有泪千行。羡君遗世换诗骨，笑我倾愁挥夕阳。琢句未除文字障，不知文字已沧桑。::||
清代::俞明震::炎方十日愔愔雨，断送残春作早秋。鹜鸟有群皆独立，奇峰难画任冥搜。眼前事了未全可，胸次月明真不愁。便拟从容理归棹，从君袖手看神州。::||
清代::俞明震::悠悠人事重经眼，㶁㶁溪流旧绕墙。明月入怀添悱恻，野禽呼我共苍茫。客中作客知官味，山外看山惜夜光。闻道今年渐生聚，边风吹过总凄凉。::||
清代::俞明震::溪流如带绕羊肠，结束巉岩一线光。天地忽收心悄悄，冬春无界景苍苍。孤萤避影知灯近，暗雾笼沙觉草香。消得老来诗境狭，万山深闭雨成行。::||
清代::俞明震::借得邻家几树阴，朝朝呼客听流莺。敝冠不脱山林气，弱句先除儿女声。事过名场真一笑，雨收斜照为谁明。留贻无限沧桑迹，惟有韶光画不成。::||
清代::俞明震::一峰相向晚崚嶒，霁色犹寒隔雾层。深竹饱听连夜雨，曲房初见照愁灯。十年影事朦胧记，二月韶光浅淡增。正是江南好时节，海棠红蕊绽春冰。::||
清代::俞明震::微觉人间忧患长，树头寒雾减春光。儿时书卷存馀味，静日江山但坐忘。雨脚减收延返照，蛛丝何意近雕梁。野梅吹尽无人见，辜负高楼一夜香。::||
清代::俞明震::为愿残阳堕地迟，望中灯火转迷离。群山偃蹇都能隐，双雁回翔何所悲。一暝欲收江海去，回头如接混茫时。篱边剩有微光在，珍重秋心好自持。::||
近现代::黄绮::如花人面端端地，水上相逢。言语难通。看是停桡欲就从。风吹漫理青丝发，意态从容。旋剥莲蓬。抛打香腮惹阵红。::||
近现代::黄绮::女儿烂漫真奇妙，倒坐船头。的的歌喉。水面听来特地柔。移时船到水深处，不信含羞。尽解鞋兜。赤脚当娆打水浮。::||
近现代::黄绮::山光桥影依稀见，远听鸣蝉。水国漫漫。忘了人间六月天。清香引向花开处，小住游船。轻管低弦。桨触清波水濑圆。::||
近现代::黄绮::不教湖上怀西子，胜似西湖。沙岸回纡。碧水青天上下虚。且持短棹闲摇去，细柳风馀。白藕花疏。明月清光水面铺。::||
近现代::黄绮::谁伴。夜久衾衣暖。失却归期，日日从头算。小窗西。远山低。待得床前月下晓鸡啼。::||
近现代::黄绮::处处村烟傍晚浮。闲行倦坐曲江头。最怜野渡疏杨岸，一段斜阳三两鸥。风细细，水悠悠。为谁多意总凝眸。浮云卷起西山去，一片孤帆晚未收。::||
近现代::黄绮::草上铺烟绿共肥。融和天气踏青时。美人风里曳罗衣。柳岸燕飞溪水软，杏林莺语夕阳低。游情怎耐耐春宜。::||
近现代::黄绮::曲径深幽，月来竹影光寒薄。长鸣啄啄。白羽西飞鹤。起舞蹁跹，舞袖凭虚托。须吹着。笛声清弱。一曲寒梅落。::||
近现代::黄绮::风断续。月照离怀摇案烛。梦乡原不分南北。梅花应是飘香国。栏干曲。关山别后萧萧木。::||
近现代::黄绮::江上立。鸥鹭闲云相共白。波平日暮千峰出。多情今日多回忆。无消息。雪融春信寒梅碧。::||
清代::黄景仁::匣中鱼鳞淬秋水，十年仗之走江海。尘封锈涩未摩挲，一道练光飞不起。相逢市上同悲吟，今将拂衣归故林。知君怜我重肝胆，赠此一片荆轲心。::||
清代::黄景仁::白发本至公，不上松期头。蓬壶一水隔，大药知难求。奈何处一世，俯仰同累囚。未识生人乐，行将成土邱。回风荡四壁，日影何脩脩。恨随孤蓬发，思逐纤尘流。嗟余未闻道，何能齐短修。徵衰非一端，泪下不可收。::||
清代::黄景仁::束发读君诗，今来展君墓。清风江上洒然来，我欲因之寄微慕。呜呼，有才如君不免死，我固知君死非死。长星落地三千年，此是昆明劫灰耳。高冠岌岌佩陆离，纵横击剑胸中奇。陶镕屈宋入《大雅》，挥洒日月成瑰词。当时有君无著处，即今遗躅犹相思。醒时兀兀醉千首，应是鸿濛借君手。乾坤无事入怀抱，只有求仙与饮酒。一生低首惟宣城，墓门正对青山青。风流辉映今犹昔，更有灞桥驴背客。此间地下真可观，怪底江山总生色。江山终古月明里，醉魄沈沈呼不起。锦袍画舫寂无人，隐隐歌声绕江水。残膏剩粉洒六合，犹作人间万馀子。与君同时杜拾遗，窆石却在潇湘湄。我昔南行曾访之，衡云惨惨通九疑。即论身后归骨地，俨与诗境同分驰。终嫌此老太愤激，我所师者非公谁。人生百年要行乐，一日千杯苦不足。笑看樵牧语斜阳，死当埋我兹山麓。::||
清代::黄景仁::短帆拂哓春江上，鲜云生缬波如掌。一声转柁过苍岩，惊起白鸥飞两两。三山已尽牛渚来，巉崖三面排江开。昔人一矢斗天险，即今无浪犹风雷。我来舍舟登绝壁，万丈高寒荡心魄。水深不见燃犀人，断霞鱼尾星星赤。::||
清代::黄景仁::汪生汪生适何来，头蓬气结颜如灰。囊无一钱买君醉，聊复与尔登高台。惊人鹰隼飏空去，俯见长云阖且开。江流匹练界遥碧，风劲烟萋莽寒色。危亭倒瞰势逾迥，平墟指空望疑直。凭高眺远吾两人，心孤兴极牢忧并。自来登临感游目，况有磊砢难为平。麟麇雉凤世莫别，萧蒿蕙茝谁能名。颠狂骂座日侘傺，畴识名山属吾辈。著书充栋腹常饥，他年沟壑谁相贷。一时歌哭天梦梦，咫尺真愁鬼神会。汪生巳矣不复言，眼前有景休怀煎。愿从化作横江鹤，来往天门采石閒。::||
清代::黄景仁::背手巡空垣，皓魄忽堆素。合睫喗蜍凝，低头影相步。惊禽时一翻，檐花落无数。微微辨游丝，袅袅入深树。::||
清代::黄景仁::汪子叩门手吟卷，示我迩来之所作。脱口巳觉馨满面，环诵弥令悲动魄。等閒关山与风露，秋士当之倍凄楚。轻云袅袅落灵光，白月辉辉鉴心苦。床头呜咽寒蛩鸣。::||
清代::黄景仁::云中见祥凤，百鸟无文章。炎洲产嘉桂，百草为不香。修辞富华实，秉操逾圭璋。翻使一国中，抚掌嗤其狂。悲心入秋夜，菀邑思飞扬。终朝逐尘鞅，踥踥趋路㫄。众中独我亲，亦知我心伤。两小皆失怙，哀乐颇相当。贫贱易相感，况复齐孤芳。盛时忽晻冉，逝矣摧肝肠。::||
清代::黄景仁::大雅久沦没，巍然见时英。作述千载上，死灰起芒精。气吐相感激，长揖如生平。谁令黄钟节，掩以瓦釜鸣。相乐反相泣，出涕何纵横。十千置斗酒，不惜为君倾。高筵列华烛，美女调繁筝。挥手不能顾，悦耳非新声。藉无师涓奏，何以移我情。::||
清代::黄景仁::三五读书策，结怀嵇阮俦。生身苦非时，不得同遨游。横几览禹贡，灵产郁九州。邂逅岂不识，索处谁相谋。驱车涉伊洛，仗剑于王侯。纷华敢驰慕，邱垤不满眸。风禽愧短翮，出谷徒啁啾。乃知天下士，定在风尘收。衔吁返征驾，矫望立路周。长此求友心，六合何悠悠。::||
清代::董以宁::何处春风着柳斜。深深庭院绿阴遮。每弹指处闻花叹，自抵牙时为曲差。频减膳，漫呼茶。莫将惆怅饯年华。门前流水蓝桥锁，犹度当初金犊车。::||
清代::董以宁::是处常来好当家，惯从明镜看朝霞。梦中犹认崔娘枕，扇底难披温令纱。人忽别，思无涯。归来空讶七香车。迎风一笑回头望，䯼髻双簪并蒂花。::||
清代::董以宁::两小无猜直到今。丙寅鹊脑惯同斟。鸳鸯向午常交颈，豆蔻多时始见心。曾赋别，几嗣音。天涯南北雁难寻。归来朱鸟窗前看，应有蛛丝网画琴。::||
清代::董以宁::赋得将离向绮窗。桃花流水送游艭。柔肠乍结先回九，小字亲钩定取双。同玉案，伴银缸。惯来一晌不惊尨。多情恐逐浮萍去，发愿拈针绣佛幢。::||
清代::董以宁::绣苑晴光尽日佳。更无愁思望天涯。名花结果春前定，小鸟姻缘枝上谐。缠锦带，脱金钗。秋千架子近香街。綵绳握处开裙衩，多少香风正入怀。::||
清代::董以宁::豆蔻香含正未笄。三年嫣笑手长携。羽衾熨处分龙脑，罗幞缝成索麝脐。花并蒂，燕双栖。合欢犹卜紫姑乩。傍人已道成连理，惹得春山翠黛低。::||
清代::董以宁::几片桃花靧面，一围蝶翅披肩。当初生小在人前。游郎到，回避只今年。饮笑央人索扇，低眸唤婢垂帘。犹飘红袖出屏间。还偷觑，轻踢凤鞋尖。::||
清代::董以宁::和郎坐，閒话说东家。小鸭漫烧宫里饼，香涛滚泼雨前茶。春去且由他。和郎坐，妆卸玉簪斜。戏谱新诗题册叶，轻移小盏护灯花。迟迟入帐纱。::||
清代::董以宁::云眠月醉青山卧。把好梦、背他偷做。杏笺方欲双题和。忽被寒涛鼓破。奈未梦、心情犹可。到梦后、凄凉怎过。呼奴好伴挑灯坐。今夜梦来须躲。::||
清代::董以宁::避车尘，调蟋蟀，甘称闭户先生。多事乘轩还过访，方知人重功名。黄金不与侬厮认。原是床头冰冷。何物误人田二顷。散与酒徒须尽。::||
清代::蒋敦复::珠箔飘烟，珧窗阁雾，一片夕阳红浅。麝月香消，犀云妆冷，高楼凤箫声换。甚莺燕，纷来去，芳菲弄春晚。总销黯。忆西园、翠衫银榼，自劝驾、东皇落英飞辇。何处不天涯，奈心远、杨花尤远。休恨杨花，恨霜华、菱镜渐满。把琴丝弹彻，云水玉人湘怨。::||
清代::蒋敦复::尽日东风惹绿杨。莺老愁乡。小红楼外又斜阳。看只有，燕归梁。双飞双宿浑闲事，曾寄语，可思量。天涯衔得柳花狂。衔不住，那人肠。::||
清代::蒋敦复::刚被红鹦呼欲起。奈小病、玉窗慵倚。纤腰重亸思寻梦，有些儿难记。解事双鬟私语细。道今日、恹恹甚底，昨宵绣被。也无情物，到五更天气。::||
清代::蒋敦复::愁望木兰舟，何处拍天烟水。春流不尽，碧桃花片，似女儿情腻。红楼外，丝雨织残，金缕恨、莺梭碎。恹恹正憔悴。想是日高未起。那人薄倖，便索性音书，不须寄。帘卷际。游荡只管天涯，待细问、杨花意。::||
清代::蒋敦复::神女怨，三十六宫春。暮峡渺行云。青鬟覆额金钗重，红楼吹梦玉箫频。写鸾笺，题凤锦，绘真真。便万语、千言心未毕。纵万转、千回唤肯出。环佩影、拜前身。瑶坛曾注长生箓，琼华合授上元文。草同根，花并蒂，两情亲。::||
清代::蒋敦复::鸾镜黏红，燕钗贴翠，晚妆重试兰宵。绣帘半揭莲靴，窄步风摇。歌一串嫩莺娇。舞衫轻、还著生绡。酒边低问，谁家玉杵，昨夜蓝桥。缠绵语咽琼箫。奈留君、不住签漏迢迢。花阴月午，梨魂一寸都销。春影怯，梦痕飘。睡先难、难放纤腰。那堪明日，湔裙斗草，女伴偏招。::||
清代::蒋敦复::梦雨敲愁，丝烟织恨，玉人微困芳妍。悄掩菱华云鬓，罢整钗钿。金炉斜熏银麝串，绿窗娇睡翠衫遍。葳蕤锁门似海深，相思欲见何缘。婵娟。应自爱，恁独抱，青琴绝代谁怜。燕燕莺莺来往，小院秋千。锦堂昼永迟鸳绣，春波人远渺鱼笺。琼楼外，争信有情真个，瘦也天天。::||
清代::蒋敦复::十二绣屏深窈。翠篆余香袅。开帘怕见春光好。祗嫁了桃花，和春也老。梦乍悄。怪黄鹂、一声声搅。红楼小。东风偏到。不管伤春早。天涯处处生芳草。问薶却荒冢，碧愁多少。漫凝眺。江南绿波烟渺。::||
清代::蒋敦复::陌上香车早盼晴。淡云微雨近清明。腰身娇亸欲眠柳，箫语软吹来卖饧。小院伤春燕，花底红情絮不停。::||
清代::蒋敦复::鸡犬仙家住。可惜刘郎去。长恁年年春，三二月乱红无主。早知人、薄倖似东风，肯轻随飞絮。芳意和谁语。好梦浑难据。天上人间，无情烟水，断肠尘土。怕黄昏滴碎女儿魂，更潇潇暮雨。::||
近现代::黄绮::溪头照影浴红英。浊世自清明。白鸥愿作儿孙辈，一一取呼名。须十丈，发无茎。笑纵横。纤云似网，欲换鱼儿，尽作天星。::||
近现代::黄绮::人殊胜。风初定。万花如海春如镜。轻罗绉。微香溜。君应休恨，伊先来就。后。后。后。闲乘兴。偏贪静。醉中无恙千年庆。情非旧。诗俱秀。怎将愁减，深知添瘦。又。又。又。::||
近现代::黄绮::桃花莫是知人事，为我红羞。为我红羞。昨夜春风入画楼。明眸迎盏光流碧，歌罢情幽。歌罢情幽。红烛双龙照自由。::||
近现代::黄绮::踏月寻踪，梦不寒。尽涂旧句欲无言。山犹累累青如冢，水自泠泠曲入环。怜计拙，济时难。梅花零落覆衣冠。为君洒泪非亲故，已胜他人带笑看。::||
近现代::黄绮::今几何时，混芒里、一无所觉。谁使汝、少年为此，多情作恶。故鸟呼名埋恨地，好花辞树消魂约。应抛书、自许护河山，男儿弱。病中语，难忘却。个中事，休追索。正重来探视，焉知非昨。风蚀颓垣如破被，雨沾积藓疑灵药。向松林、何处觅孤坟，西飞鹤。::||
近现代::黄绮::裁句难工，提壶去也，云天一望长些。双桨当车，须知处处吾家。船头鸥趁溪头月，伴笛声、散入芦花。待眠时、衣裹烟波，𥱊展银沙。鱼龙亦欲乘风举，记浔阳送客，犹恨琵琶。一夜惊心，从今珍重年华。兵余幸见城空碧，问何人、尚动悲笳。劝公乎、强渡横流，小住非佳。::||
近现代::黄绮::滑似莺吭，腻同花粉，软胜春波。唼喋鱼儿，欲开还闭，慢送香和。樱桃红透微涡。正颤动、知君谓何。故故支吾，怎能消受，一曲清歌。::||
近现代::黄绮::为甚这儿轻探。如愿。梦中仙。醒来还抱枕儿卧。蹉过。晚星前。::||
近现代::黄绮::确是你先怀意。偷视。小楼西。直钻心坎怕人夺。难说。愿天知。::||
近现代::黄绮::喜置杯盘暂作宾。城隅小聚结芳邻。寄笺犹怪言多曲，负约翻教意更亲。风前梦，梦中春。良宵醉拜百花神。男儿诗杰身长健，戏剪髭须赠美人。::||
清代::牛焘::浔阳赴义早知名，戴面朝天八座惊。太保幸晋家法在，免教馁鬼作怨声。::||
清代::牛焘::绝代风流擅盛名，却缘艺事掩生平。山阴换得群鹅去，谁识当年誓墓情。::||
清代::牛焘::同气操戈向帝闉，独惭大义灭宗亲。当时百口援谁托，处仲何心杀伯仁。::||
清代::牛焘::六代兴亡茂草荒，名门龙虎概难量。金陵自昔钟王气，不及乌衣阀阅长。::||
清代::牛焘::山城又值阓阛开，踏碎庭夜一片苔。倚枕待寻池草梦，午风吹送市声来。::||
清代::牛焘::几丛茉莉倚檐栽，好雨连番次第开。应是吟诗漏消息，寻香一蝶过墙来。::||
清代::牛焘::山村一带竹檀栾，风雨萧疏入夏寒。蒲幅潇湘移不得，隔林遥借绿阴看。::||
清代::牛焘::千岩万壑披裘翁，日日看山落照红。为爱青山似图画，不知身在画图中。::||
清代::牛焘::古木苍苍挂夕晖，青山影里鹧鸪飞。啼禽渐向云深处，我欲携琴傍翠微。::||
清代::牛焘::溪桥流水自潺潺，信步郊原俗虑删。野老灌园机事息，数椽茅屋对青山。::||
近现代::孙保圻::白榆风起晚鸦啼，银汉红墙路转迷。仙遇姮娥工顾兔，怪穷温峤愧燃犀。萧萧易水初闻筑，荡荡天门未可梯。吾意蹉跎聊自诡，商歌一振五云西。::||
近现代::孙保圻::万里经行若户庭，乘槎海客喜谈瀛。白衣苍狗须观变，清酒黄龙易败盟。怀璧漫投君子国，揽祛曾至化人城。青禽昨报新消息，魑魅潜窥近两京。::||
近现代::孙保圻::南辕北辙斗心兵，柯烂坪枯劫已成。戴月披星劳往复，翻云覆雨见平生。文章互述销魂语，才辩同听抚掌声。横槊赋诗何意态，汉家法度岂容更。::||
近现代::孙保圻::十万貔貅各控弦，登坛诸将未华颠。势能举足分轻重，事贵当机审后先。割据早膺藩镇祸，乱离尤甚广明年。祖生空具澄清志，怅望中原缓着鞭。::||
近现代::孙保圻::人世无垆铸横财，身如槁木意寒灰。公田亦作埋忧地，郎署难寻避债台。乞食黔敖知不免，忍饥方朔有余哀。微闻府主多豪兴，犹斥千金买笑来。::||
近现代::孙保圻::故人相聚庆弹冠，掩袂羞将仕路看。窗下瑶缄烦记室，案前玉貌得伶官。董龙果是何鸡狗，凡鸟焉能拟凤鸾。一样人才分九等，兰台著录几曾宽。::||
近现代::孙保圻::谤书盈箧讵全诬，竿木逢场且自娱。安石本来多执拗，吕端何事不糊涂。姓名阑入轩渠录，面目长留鬼趣图。礼教非为吾辈设，夜深宝气烛天无。::||
近现代::孙保圻::星象惊传易紫宫，孱王下殿走匆匆。玺归日角谋何急，车隐雷声路未通。麦子苍黄同去国，将军跋扈胜临戎。他年天宝谈遗事，尽付停觞一叹中。::||
近现代::孙保圻::垂老闲居促酒杯，高吟肺腑策安危。仙山绝少延龄药，要路偏多没字碑。射虎斩蛟思作健，搏牛破虱悔难追。庭柯槭槭风嘶叶，爽气西来偶展眉。::||
近现代::孙保圻::繁华转眼忽凄凉，十载春明旧梦长。破碎河山余战伐，艰难家国费平章。固知遐举终无翼，谁信横行别有肠。欲赋阿房存直笔，离宫三六黯斜阳。::||
近现代::卢青山::总怨闲相处。幸天教、更阑人静，管风校雨。枕上疏疏方点滴，忽变阵蹄驱度。正叱咤、雷为前鼓。海样松翻枝扫屋，更横山四倒如流土。恨此刻、无列俎。江山如此谁为主？拍栏杆、天如沉墨，人如粒露。待说人间千古事，黯黯谁成我汝？有故客、江洲远阻。立浪长江披破袖，料今宵亦自相思苦。请为我，和金缕。::||
近现代::卢青山::陇首新霜半老枝，横蛇草路许谁知，梧桐一叶坠空池。欲雨低云垂四昊，群鸦聒乱抢巢归，江湖戛戛鹤孤飞。::||
近现代::卢青山::谁料无端忽忽逢，啼痕昨夜眼犹忪，低眉唯道早来风。细指残枝停复语：枝间软萼土间红，去年同在雨烟中。::||
近现代::卢青山::一寸流波一寸肠，流波岂识寸肠长，流来双泪只寻常。江上苇风随雁远，苇心何苦竞雁翔，雁归心已老于霜。::||
近现代::卢青山::日暮清流泳始还，河中剩有一痕山，岸边随手摘荷玩。谁要苍烟浮稻陇？渐无夕照下鱼湾，蜻蜓独自过桥栏。::||
近现代::卢青山::霜冷横山翠。向车尘、问长寿路，一身秋碎。河畔垂杨杨畔石，冷落蜻蜓残翅。算都是、旧时曾记。暂向街头稍驻足，怅条条巷陌都相似，何处是、旧居地？楼南挥洒横诗臂。对群峰、牵云引雨，聊为今戏。我有狂声如大飓，扫遍千村万里。忽寂落、萧然潸泪。陌上幽花天外雁，漫声声说尽人间事。小檠暗，月如水。::||
近现代::卢青山::调笑已三年，旧景如烟。当时相约不回还。谁教醉里路偏窄，相看无言。还似未全捐，泪眼潺湲。凄然回枕旧书眠。千重暮雨千重锁，梦又难关。::||
近现代::卢青山::早说寻春春尽，山间懒懒新丫。馀寒还自薄侵纱。塘边三点雨，杏下一身花。记得溪前柳畔，停骢有个人家。相携问道酒曾赊。堤涯风草绿，燕外小桥斜。::||
近现代::卢青山::小径孤塘初起月，秋衫澹澹如云。云常与月共逡巡，人如水影，相望不相寻。何日摇摇生片翮，幽然化作低萤。宵宵罗扇绕伊人。一朝寒落，葬在小窗阴。::||
近现代::卢青山::路草斜茵，年年放马，几费追寻。一片梨花，三声杜宇，半角低亭。桥边漫自停樽，蝶未去、秋又将宁。水借残荷，风扶野荻，梦在枫林。::||
近现代::张采庵::先送寒灯青脚下。无意瞒人，声在红坭瓦。真是小楼听雨夜，杏花不管明朝价。密密疏疏珠玉泻。一霎春酣，一霎秋潇洒。未必便无知我者，今宵欠个联床话。::||
近现代::张采庵::二月江城寒未解。萧瑟嵯峨，楼阁苍烟外。破帽低檐风野赖，榆钱满地还春债。睡起山容多笑态。一抹青痕，省识真眉黛。欲向深春求浅爱，斜阳立尽终相待。::||
近现代::张采庵::破扇残笺慵却理。薄薄宫眉，蹙损吴山翠。弦上莺声声上字，声声诉说南朝事。低唤奈何还问你：帘外妆前，不见青溪水。燕子桃花春梦耳，为谁牵惹回惶意。::||
近现代::张采庵::恨水愁烟横楚岸，倚遍红栏。望遍亭长短，时节落花人易倦。依依芳草连天远。莫掩眉尖愁一段。数到归期，每误金钱算。煞似回肠千百转，东风搅得垂杨乱。::||
近现代::张采庵::柳波摇曳红楼角，轻寒料峭罗衫薄。掠眼燕翩翩，临风独可怜。瞿塘音讯绝，恨媲丁香结。春病上眉痕，凭栏日又昏。::||
近现代::张采庵::春水垂竿晓露瀼。秋江撒网晚风凉。天月白。渚花香。得鱼饮酒水云乡。::||
近现代::张采庵::万树垂杨古岸前。数声长笛夕阳边。随逝水。放归船。芦花风软尽酣眠。::||
近现代::张采庵::却下湘帘良夜静，一穗昏灯。一个人儿影，墙外西风墙里听。相如消渴烦秋病。密约沉沉空记省。归计偏无，归计偏无定。取次思量眠更醒，窥人好月圆如镜。::||
近现代::张采庵::廿三廿八趁长墟，社鼓田田逼岁除。橘绿橙黄萝卜白，占时还要买通书。::||
近现代::张采庵::金盘香饼切红绫，赏月楼登最上层。赛竖中秋天不夜，有人还放孔明灯。::||
近现代::连横::东风十里草如毡，乘兴遨游水竹边。马上诗情村店酒，买春不吝杖头钱。::||
近现代::连横::秋水微波漾碧池，柳边残月五更时。昨宵梦入芙蓉路，晓起看花尚觉迟。::||
近现代::连横::看花时节过清明，小立庭前雨又晴。春色十分今已半，绿阴深处去听莺。::||
近现代::连横::满腔热血半消磨，壮志犹存夜枕戈。如此江心如此月，倚楼无赖独闻歌。::||
近现代::连横::笙歌初罢酒盈卮，憔悴秋江杜牧之。醉倚花丛看明月，有人持扇乞题诗。::||
近现代::连横::艳阳天气试新衣，小立帘前日渐迟。燕子不归花不落，春风长在手中吹。::||
近现代::连横::石头城畔几东风，堤柳萧萧又落红。十里湖山谁管领，半归儿女半英雄。::||
近现代::连横::山色苍濛断翠霞，一池秋水落荷花。风流太守今何在，半月楼空噪暮鸦。::||
近现代::连横::一钩新月淡黄昏，环佩声残冷墓门。行过桂山山下路，落花无数美人魂。::||
近现代::连横::霸气消沈冷夕阳，美人歌舞泣红妆。而今寂寂山空寺，留得花王伴法王。::||
清代::沈廉::江月欲落晨鸡鸣，客船未发官船行。晓风飕飕舟子喜，蒲帆吹出彝陵城。鼓声坎坎日方吐，船头渐听滩声怒。棹转俄惊又一天，桃花鸡犬回头误。入峡愈深山愈奇，半云半雨崖倾欹。疾风卷水水欲立，纷红骇绿相离披。尽日冥搜思缥缈，空里无声绝飞鸟。斜照西南一角天，数峰青入微云表。初疑前山无路通，划然一线开鸿蒙。乃叹伟哉神禹迹，人力疏凿天无功。危滩更转势欲压，路断云根疑倒插。喷珠跳雪从空来，不知此是黄牛峡。我闻昔日有黄牛，助禹开导疏江流。至今风云相隐见，惝恍如有神人游。百丈高牵不可越，行人到此真愁绝。一舟簸荡波涛中，却与鱼龙争出没。吁嗟乎！黄牛峡水无时停，黄牛峡石无时平。人言虽险君勿怖，那得人间有平路。::||
清代::沈廉::岷峨江水清有深，黄金那识行人心。岷峨之水清且浅，黄金偏著行人眼。为问黄金何处来，客谈往事真荒哉！献贼当年荡蜀土，生民甲第成飞灰。一朝束装贼东走，连樯直下岷江口。岷江杨展豪勇者，痛愤呼天忍束手。义旗一举群飞扬，弓刀直掩日月光。一时天地为震怒，横江截杀势莫当。旌旗遍野风飕飕，嘉州三日江不流。烟云黯淡日无色，山川撼动蛟龙愁。孽贼此时无一可，突怒鼻端欲出火。狂呼一炬燎群艘，黄金百万归洪涛。贼众奔忙还锦水，王师歼尽獍与枭。妖氛靖后七十载，可怜犹见民脂膏。江流滔滔走如驶，黄金曜日清见底。贪夫从此智力穷，无冬无夏驱人工。摸金半入江鱼腹，十无一得空贪欲。冯夷冷眼笑人忙，孽贼猖狂有馀毒。不贪为宝古所云，世人攘取徒纷纷。窃国窃钩分大小，斩刈沦溺同亡身。我闻客言三太息，可备野史传其真。君不见古来让以天下惟恐浼，世间尚有洗耳沉渊人。::||
清代::沈廉::蜿蜒云栈萦空回，划然半壁秦天开。烟峦高下势排宕，兴元形胜何雄哉！放眼褒中树如荠，一片孤城落井底。纷纷飞鸟堕苍烟，落日无光沙泥泥。我马豗隤不复骄，解鞍止宿心摇摇。孤云两角天一握，侧身西望惊魂销。眼前险阻无时无，区区百里成坦途。且复开襟浇浊酒，放歌一醉花间垆。前路崎岖君勿虑，扬鞭更上青天去。::||
清代::沈廉::乱山回抱蜀天昏，双剑为峰辟一门。怨鸟三春悲望帝，井蛙当日笑公孙。幽花怪木随高下，冷雾荒云自吐吞。千载漫多凭吊客，摩崖诗遍绿苔痕。::||
清代::沈廉::飞栈盘空鸟路分，烟岚雾树合氤氲。人缘蚁垤纷相引，风递猿声断更闻。百道争飞天外瀑，千峰乱插马头云。身当绝境浑忘险，不觉频穿虎豹群。::||
清代::沈廉::萧瑟三秋序，沉冥万里天。吴侬愁送日，蜀国雨为年。时去名何与，诗穷老或传。黄花应有恨，不肯放尊前。::||
清代::沈雅::孤塔在高巘，来登最上头。钟从天外落，云傍槛边浮。海气浑如雨，江声半是秋。中流无障蔽，一望已全收。::||
清代::沈道宽::画师胸中无不有，龙眠况是开山手。搜求法藏出新奇，幻境图成鬼子母。当时游戏弄狡狯，谁令画苑临摹久。十洲居士老斲轮，夺真已得十八九。宁闻夔{鼠虚}附羽翼，遂令独足兼飞走。长镵闟戟争郁纷，犀甲虎髦随指嗾。狻猊符拔状狞恶，射魌罔象颜粗丑。井干露索挽千钧，定谓能攻弗能守。岂知须弥纳芥子，还看禁咒逾枷杻。果然佛力浩无涯，未信妖腰敢彊取。近者吾乡困魑魅，传闻杀戮到鸡狗。华颠豁齿亦创痍，岂独灾厄属黄口。我思膜拜向慈佛，借大愿船济黔首。鞭笞妖孽挂罝罦，收拾鲸鲵入罂瓿。澄波万里靖寰海，夜钵咒龙如鷇{孛殳}。他年两桨趁潮归，头衔自署太平叟。::||
清代::沈道宽::松明照路催宵征，野烟杳霭云晦暝。须臾雨过现霁色，烟云欲尽山更青。已闻栖乌散远树，更看浴鹭投前汀。晓日曈曈开画本，眼前妙笔无关荆。朗陵自古富文物，宦游侨寓多豪英。炎刘末造国是坏，祇有处士余芳馨。隐鳞藏羽足千古，朝评乡誉皆虚名。我来顾恋通德里，恰遇景物偏幽清。长松短壑不少住，黄尘滚滚真劳形。人间荣辱浮名耳，何须嗣世跻公卿。驱车过此意惨怆，回头一吊荀慈明。::||
清代::沈道宽::曦轮旋转生于东，沧溟一片涛头红。人间不见榑桑界，晓色奕奕开鸿濛。七十二峰奠南楚，儿孙罗列朝祝融。祝融直上不计仞，凭虚谁辟菩提宫。登临有客快游兴，絺衣蕙带凌长风。顾瞻万里在几席，倚槛坐待炎宵中。俯看似有缩地术，平视远忆谈天翁。天鸡一唱现朝霁，侧身东望穷长空。踆乌不为海若抑，金丸飞掷光熊熊。惊虹走电忽腾上，坐令昏夜回曈昽。十年泰岱滞游屐，所恨未登日观峰。闻君话我登高眼，恍如岳顶开天容。衡阳相望三百里，休暇定欲陟穹窿。朱陵洞口君重至，风驾两腋来相从。::||
清代::叶元吉::空山坐遥夜，满目生幽情。邻家已闭户，人静山沈沈。惊寒吠狂犬，涧谷声相应。却疑远客来，自启柴门迎。门启月光入，照见南枝春。悠然写生意，不见氛埃生。夜山寒亦睡，兀兀唤不醒。飞流溅襟袖，匹练当桥横。支筇聊散步，履蹈音微腾。踏林碎寒玉，落叶乾有声。人境并怛化，顾视都幽情。转厌尘市中，扰扰无时宁。::||
清代::叶元吉::深堂埃壒少，常此息劳薪。高树过疏雨，虚窗落午阴。江淮聊酒𧣴，辽海遍胡祲。不受飘飖感，高飞羡羽禽。::||
清代::叶元吉::叠嶂寒云表，飞流峻阁前。孤华状秋色，乔木出晴烟。水驿仍分戍，山墟正泊船。塔铃閒自语，沙鸟静同眠。冷兴从君遣，清游乐地偏。楼尊阑琢玉，佛古座垂莲。宵旰忧方甚，耑蒙愤孰蠲。西瞻遍榛莽，北顾乱腥膻。路绝风云会，情生水石缘。中枢忘鼠器，下泽惜鱼筌。选胜初青眼，端思渐白颠。暂从尘境外，容我一周旋。::||
清代::叶元吉::疏疏红蓼避人开，寒雨连江雁叫哀。知道南州矰𥐊在，年年何事却飞来。::||
清代::叶元吉::榆楮成阴柳四围，病回扶坐玩朝晖。晴空坠叶游丝罥，故垒将雏候燕飞。已是厖凉双鬓改，可能浩洁此身归。十年困踬心期倦，那更逢人话息机。::||
清代::叶元吉::十丈尘中眼忽明，好山如笑快相迎。官桥杨柳稊初茁，墓道棠梨叶半生。古木丛祠成独憩，夕阳寒色下层城。归来却忆山堂事，密雪疏镫坐五更。::||
清代::叶以照::竹影萧萧纸帐悬，僧寮清绝不成眠。白龙潭下飞流急，一夜泉声到枕边。::||
清代::叶以照::林下雨初霁，山亭空翠飞。绿萝长几许，著地扫苔衣。::||
清代::叶以照::秋树瘦无比，秋山淡可怜。空亭长寂寂，衰草带寒烟。::||
清代::叶子眉::马足飞尘到鬓边，伤心羞整旧花钿。回头难忆宫中事，衰柳空垂起暮烟。::||
近现代::袁荣法::芭蕉初展青鸾尾。芙蕖叶动银塘水。角枕梦魂惊。乱禽啼向人。帕头金凤小。贴面花钿巧。谁为卷罗帏。一双蝴蝶飞。::||
近现代::袁荣法::珊瑚照眼榴花火。压枝末丽真珠颗。新浴午风清。薄罗蝉翼轻。昼长池馆静。触目惊芳信。万绿已如云。等閒过一春。::||
近现代::袁荣法::满庭梨杏飘香雪。珠帘悄隔玲珑月。斗帐锦流苏。青烟碧玉炉。丽谯更漏促。蜡烬双红烛。粉泪界罗衣。梦君君那知。::||
近现代::袁荣法::柳芽花藟清明近。玉楼久绝边庭讯。对镜不成妆。画眉怜黛长。凤帏金带枕。绣被鸳鸯锦。长是误君归。隔墙骢马嘶。::||
近现代::袁荣法::阑干六曲屏山掩。杏花娇弄燕支脸。睡起鹧鸪啼。璅窗红日西。盈盈杨柳色。端正经年别。悽绝戍楼人。长天连暮云。::||
近现代::袁荣法::连云一白，浮空万绿，天垂四阔周遮。轻浪弄晴，惊涛卷雪，年年洗净寒沙。立尽夕阳斜。正凝思望极，感叹交加。潮去潮来，为谁流恨到天涯。闻根曾隔征笳。换斋鱼夕叩，粥鼓晨挝。兰殿送芳，禅房褪暑，一襟凉思偏赊。波晚浴明霞。荡琳宫梵宇，丹碧千家。何处钟声，古林围暝带栖鸦。::||
近现代::袁荣法::垂柳绿阴齐。桃李成蹊。楼台只隔短长堤。无数青山新雨后，烟景凄迷。波蘸碧云低。鸥鹭忘机。轻舟巡遍画桥西。如许春光都负却，斗酒黄鹂。::||
近现代::袁毓麟::诞生南越，傍上林、聪明宠被椒房。烟锁瀛洲，血濡金井，贞元变局能祥。梦醒断肠。听管弦、凝碧槐黄。阅兴亡。老却闲身，整衣还是旧时妆。休忆月明宫事，算江山浩劫，尚剩余粮。词客含情，才人分赋，伶俜忍历繁霜。画栏晚凉。望蛎墙、犹踠垂杨。背西风、孤影吞声，素心迟暮伤。::||
近现代::袁毓麟::庭院爽轩，静银蒜，有人如玉。正白水盟心，哀动楚骚讽读。媚香满座，好记取、结交幽独。想乱锄得免，砎石终羞倾国。净雪胸襟，坚冰情性，肯忘空谷。看彤几安排，驱尽绊愁万斛。兰亭千载，雅怀尚续。传妙神应念，所南高躅。::||
近现代::袁嘉谷::唐前译经经品精，唐后译经经文明。譬之玄酒与太羹，味忘无味形忘形。前后一贯楞严经，十卷乃以一笔成。译坛南海广州城，译人房姓融其名。始焉七处心为徵，继辨魔事何惺惺。终焉乘悟一扫清，雪浪科判开众生。古云支译为九译，首楞严译得平衡。我谓儒文兼释行，盛哉时在神龙京。太空寂寂巍且平，抽丝乙乙纵且横。母音叩心心澈莹，写成装后竹简青。南宋即之北庐陵，写经三昧人人醒。愿子更出一头地，心了了处春冥冥。::||
近现代::朱帆::又向琼崖海岸游，波影悠悠，云影悠悠。更从何处觅沙鸥。雀上琼楼，燕上琼楼。九死蛮荒四载留，刘子连州，苏子儋州。无端我亦老南陬，人也回头，鹿也回头。::||
近现代::朱帆::烟水小亭边，坐听黄鹂语。百啭千声万种情，唱彻莺啼序。隔岸赏幽篁，底事青如许。自古骚人隐竹林，今日阿谁住。::||
近现代::朱帆::源头何处，寂寞深山路。流向村前无一语，曾与白云同住。平生亚美欧非，归来旧梦依稀。寻得若耶溪水，人间难觅西施。::||
近现代::朱帆::种芰荷，采芰荷，当日兰亭韵事多，黄庭换白鹅。日如梭，月如梭。人老楼中墨尚磨。青山一曲歌。::||
近现代::朱帆::垂杨翠条，长堤小桥。扁舟兰桨轻桡，有波心月邀。银筝玉箫，瑶琴半挑。风清云淡良宵，少当年二乔。::||
近现代::朱帆::翼然临水筑闲亭，依旧酿泉清。半弯山径，一川幽草，几缕蝉声。风流太守今何在，宿酒可曾醒。踏花归去，红巾翠袖，兀自多情。::||
近现代::朱帆::幽壑千重涧，飞流百丈泉，青山高挂水晶帘。疑是瑶池春涨溢前川。云影迷仙境，钟声误佛缘。静观物外总超然。借问人生忧乐定谁先。::||
近现代::朱帆::清泉激石湘弦响，泠泠仙乐来天上。莫作向时声，有人楼上听。琴鸣青嶂外，樵子今何在。挑得卓文君，相如犊鼻裙。::||
近现代::朱帆::几番晴雨天涯路，淡月朦胧，乡梦葱茏，白首归来种万松。闲穿绿树寻诗径，若遇仙翁，莫问穷通，春在先生杖履中。::||
近现代::朱帆::秋水碧玲珑，细雨空濛。群山倒影更葱茏。竹筏轻飘波浪里，看尽奇峰。九曲曲如弓，滩险涛汹。回眸世路总相同。何日乘桴浮大海，万里长风。::||
清代::贺双卿::眉半敛。春红已全褪，旧愁还欠。画中瘦影，羞人难闪。新病三分未醒，淡胭脂、空费轻染。凉生夜，月华如洗，素娥无玷。翠袖啼痕堪验。海棠边、曾沾万点。怪近来，寻常梳裹，酸咸都厌。粉汗凝香，蘸碧水、罗帕时揩冰簟。有谁念。原是花神暂贬。::||
清代::贺双卿::人不见，相见是还非。拜月有香空惹袖，惜花无泪可沾衣。山远夕阳低。::||
清代::贺双卿::春不见，寻过野桥西。染梦淡红欺粉蝶，锁愁浓绿骗黄鹂。幽怅莫重提。::||
清代::贺双卿::暖雨无情漏几丝。牧童斜插嫩花枝。小田新麦上场时。汲水种瓜偏怒早，忍烟炊黍又嗔迟。日长酸透软腰支。::||
清代::费墨娟::谁家玉笛兮声呜咽？绕庭明月兮光皎洁。残灯将尽兮半明灭，四壁虫吟兮续复绝。抚景伤怀兮泪成血，旧恨新愁兮总郁结。地下无音兮恨长别，幽冥两隔兮负同穴。欲问兰因兮向谁说？回想冰轮兮有圆缺，万水朝宗兮有直折。千山群立兮有凹凸，四时变易兮有寒热。世界竞争兮有优劣，人事无常兮有愁悦。浮生泡幻兮忽而耄耋，华年易了兮恍如电掣。举此类推兮不胜指摘，皆为气运循环之所致兮，又何必抱长忧而切切？达观宇宙兮物理洞澈，智人远虑兮反不若蚩蚩者之安愚而守拙。自怜浮生几何兮，惟有学圣贤行素之诀。::||
清代::费墨娟::银河耿耿兮玉漏沉，月色横斜兮夜已深。倚阑干兮不寐，听四壁兮虫吟。中夜思君兮停素琴，永怀惆怅兮步花阴。关山远隔兮谁为知音，聊赋短章兮以写余心。盼归来兮谈笑酒盈斟。::||
清代::费墨娟::四面寒风料峭，一庭竹影参差。满地月光如水，吟成香到梅花。::||
清代::费墨娟::一片伤心对落红，可怜春尽雨声中。帘前飘忽常憎燕，檐下盘旋最恼蜂。休怨雨，莫愁风，繁华大抵易成空。无端触目消魂处，飞絮飞花满院东。::||
清代::费墨娟::风淡淡，意恹恹，恼听莺声闹晚檐。长夜思君眠不得，月明却怕卷湘帘。::||
清代::费墨娟::花有泪，日无光，可怜膏沐为谁妆？醒也凄凉，梦也凄凉。月照帘波人不见，空留蛩语咽空房。::||
近现代::张克家::新月白，晚霞朱。上镫初。湘帘下，桃笙铺。烬烟霏，香细细，透窗疏。红印脸，粉凝肤。梦魂苏。驱蚊拂。枕函隅。眼微惺，眉欲语，有情无。::||
近现代::张克家::昨宵风雨战墙西。海棠花乱飞。晓窗慵起柳烟迷。玉容春化泥。怜寂寞，怅分离。封姨佯不知。返魂更上最高枝。青青结子时。::||
近现代::张克家::腰肢亸。恹恹一病新来可。新来可。楼头柳色，远烟横锁。皈依净土跏趺坐。欲除烦恼须无我。须无我。慈航宝筏，临流回柁。::||
近现代::张克家::好事隔红绳，流水一湾清浅。西风不知侬意，送檀郎帆转。从教芳讯阻，三年情思难消遣。欲寄一封书去，又瞢腾心懒。::||
近现代::张克家::远山如画。送眼一泓秋水卖。十四年华。妒煞昭阳姊妹花。背人弹泪。堕落红尘无意思。暗解罗裙。缚作风帆上白云。::||
近现代::张克家::锦簇花团轻幰。双马如飞莎阪。坠珥不须停。玉珑玲。前日学堂见惯。今日教堂觌面。金戒半消磨。奈卿何。::||
近现代::张克家::花白头。鸟白头。花鸟争妍未是秋。如何看镜羞。今一邱。古一邱。绿鬓苍颜总似沤。到时休便休。::||
近现代::张克家::清江水。跨上金鳞赤色鲤。一霎行千里。小楼深处雕阑里。嗔和喜。好梦不归来，甘为多情死。::||
近现代::张克家::碧天如幕月初三。也纤纤。也弯弯。画屏深处，女伴斗眉尖。屈指到团圞。十五重见，一镜开奁。::||
近现代::张克家::磔磔髯如汇。闪闪睛含碧。短服劲装，钩辀格桀，鲸呿鳌掷。那有温柔意。倚阑才见，红裙匿迹。::||
近现代::饶宗颐::臣质更谁继，俯仰起悲风。无穷天地纯美，行处任西东。蛮触纷争偏好，耳眼聪明各照，一笑漫相通。执“伴小娘”本，甘蹈虚空。运斤斲，垩漫鼻，立从容。但伤夫子既逝，无与语鸿蒙。何有生前身后，赢得琢肝鉥胃，牖下老雕虫。痴绝吾生事，失计将毋同。::||
近现代::饶宗颐::久闷龙宫谁破壁。末劫魔深，旷古迷空色。字字宝光生咫尺，护持自赖神明力。欲礼空王多种德，阅尽沧桑，剩有幽香溢。墨沉零笺须爱惜，弥天法雨添悲恻。::||
近现代::饶宗颐::雨湿芜城，鸦翻遥浦，倦游远客惊心。千里兵尘，野风腥入罗衾。玉箫难续繁华梦，倚危亭、迢递层阴。雁讯沉。叶警征魂，风起骚吟。江山如此故交渺，又高楼天迥，节往秋深。平楚寒烟，尽多乡思枫林。铜驼荆棘知何世，舞吴钩、岂独伤今。意难任。霜落萧晨，休去登临。::||
近现代::饶宗颐::笔精点画最关心。声价重鸡林。欲从急就论家法，溯汉兴、还待钩沉。亥豕鲁鱼能却，龙僵虎踣齐喑。个中真草耐追寻。未悔作书淫。神游戈磔流沙际，独依依、坠简尘深。墙壁颠张狂素，人间共宝南针。::||
近现代::饶宗颐::屡泛扁舟戏九围，廿年一梦未应非。柳昏花瞑认依稀。犹啮春痕留蠹简，欲分秋色上罗衣。销凝且共立斜晖。::||
近现代::饶宗颐::融峰遥望极。虚谱旧辞取次的。多少国工合力。听危柱哀弦，艳歌濩索。吟商补隙。萃九州、瀛府词客。欣同赏，满堂清响，古怨凝秋色。空寂。流泉萦壁。任缱绻，丝簧似织。摩挲凤笙字迹。井水递声，杨柳依陌。雅音从未息。叠鼓动，霜天涵碧。绕梁处，羽宫相犯，鬲指更吹侧。::||
近现代::饶宗颐::恨少幽并气，更作雪山行。故人千里相望，玉树倚风清。踏遍流沙鬼碛，赢得霜尘满面。依旧太瘦生。三度全羊席，冠盖拟神京。高昌壁、馀磊块、意难平。谁抱雷琴到此，添个胡笳声。远睇苍茫云海，都道关山月好，不尽古今情。处处坎儿井，聊可濯吾缨。::||
近现代::饶宗颐::水木清华，算赢得、湖山未瘦。春渐老，平山堂外，烟光依旧。人到中年耽佚乐，川连平野添神秀。看江山，元雅竞扬芬，琴丝奏。南雁落，樵歌又。朝飞雉，出纤手。谩写入悲丝，临歧时候。云拥关河堪送老，人归城郭空搔首。笑平生、何事乌蹄间，闻折柳。::||
近现代::饶宗颐::云谣荐寿。日月文章走。汴宋事，夸人口。两朝篇翰盛，并出钩沉手。花草后。似公结集诚稀有。卅载神交久。儒雅尊耆旧。五岭外，空翘首。晤言缘未悭，祝嘏随年又。但愿取、长江浩荡倾春酒。::||
近现代::饶宗颐::垂纶千尺，问高处钓得，沧浪何物。拨棹禅僧吟赏了，静扫芦花面壁。浩渺长空，迷离去浪，万古风兼雪。地灵川媚，来游都是人杰。微径不闻渔歌，急滩寒日，助我幽情发。漠漠寥天山雨滴，满眼烟云明灭。林木有情，岩阿如昔，几辈尝晞发。扬帆归去，倚栏还拾江月。::||
清代::王士禄::睥睨烟霞，笑人世、红尘如涨。都一手、移来妙喜，维摩何恙。褊性只宜栖物外，微名何必居人上。最移情、邂逅老东阿，新词饷。花共鸟、纷摇漾。皮与陆、堪酬唱。况胡姬肆近，老春初酿。休畅肯教稀步屧，沉酣未便需筇杖。莫轻辜、几叠好云山，朝昏状。::||
清代::王士禄::积雨湖头，看门外、岸痕添涨。欣乍到、屐声随遇，故人无恙。易得浊醪谋若下，难逢春水如天上。况韶光、淡宕恰新晴，天公饷。青雀舫，徐徐漾。白苎曲、愔愔唱。须好怀如涤，闲愁休酿。我醉欲持铜绰板，君闲那负青藤杖。任六桥、人指两狂生，多奇状。::||
清代::王士禄::栗里春深，羡柳浪、层层如涨。更喜得、敝庐容膝，南窗无恙。独酌好谋形影共，高眠也自羲皇上。顾床头、藤笠与椰瓢，幽人饷。清溪侧，看鱼漾。远村外，听樵唱。况桃花堪饭，松花堪酿。自课织帘还有手，便从荷蓧非无杖。算吾生、约略可描摹，山居状。::||
清代::王士禄::检校归思，共春后、碧溪同涨。山有信、鹤猿相忆，钓矶无恙。雨渗一犁田犊喜，波添三尺河鱼上。道同招、冀缺共妻归，谋耕饷。五柳畔，晴丝漾。老屋上，春鸠唱。更掌教鸟集，花从蜂酿。晓日好操蘋渚楫，晚风任倚柴门杖。纵田家、佳语愧储王，还能状。::||
清代::王士禄::歧路悠悠，看几载、软红如簇。算何似、一邱一壑，纡青拖绿。脱却尘衫乌纳在，推开瓦枕黄梁熟。只而今、立地便抽身，原非速。甚不必，离骚读。大无谓，秋风哭。但一周虎落，三间茅屋。却署休休名目好，试歌纂纂儿能续。也胜如、侧足走羊肠，邛崃曲。::||
清代::王士禄::四座休喧，听贱子、狂歌自祝。端只为、命遭磨蝎，运逢百六。徒欠书鱼文字债，未修沤鸟烟波福。念崎岖、三十九年过，唐衢哭。清癯相，难食肉。渺茫事，空握粟。算何须多寿，方才多辱。乘筏误教浮业海，携家悔不栖愚谷。问今朝、底物侑持觞，樽前筑。::||
清代::王士禄::灵凤当雏，名花值蕊，思量往事回头。记帘垂犀押，镜挂珊钩。人似鹣鹣白鹢，行坐里、爱玩无休。谁能负，春风浅夜，明月新秋。悠悠。光阴荏苒，纵长绳百尺，逝景难留。看新来华发，旧日朱楼。宛宛前欢堪觅，屏山畔、薄醉回眸。临风立，斜阳如昔，独照清愁。::||
清代::王士禄::年少耽游冶，脱帽倚红楼。兴酣龙挈凤攫，文采并珊钩。目睨公孙妙舞，足付宾王余沥，落拓也风流。醉卧胡姬肆，忽忽不知愁。涉迷津，婴世网，任虚舟。小山春草，也应怪我久淹留。难挽韶华似水，难掇忧思如月，陶写付箜篌。可耐艳歌歇，白日淡幽州。::||
清代::王士禄::往事销凝久，把残编重读，香魂如迸。映红栏、弱柳怜人，伴文奁、寒梅成媵。随氏清娱，羊家净婉，那堪相并。看月坐，拥书眠，雅称夫君情性。如意珠沉，断肠花发，人去春风病。叹馆闭双成，绮窗深靓，紫𥴈碧腴空剩。钏里流霞，是他年、洪都私证。::||
清代::王士禄::夏木千草，草亭长昼请如水。小窗高枕，回午梦、有声堪喜。无限风思露想，缥缈青天里。应识取、清音无滓。作复止。仿佛是、迎凉送暑。问褦襶、谁知此。蛙喧鹂巧，论鼓吹、难君似。况是居高声远，不籍秋风起。堪听也、须辨巢由耳。::||
清代::缪荃孙::无多善本在尘寰，好古方知保守艰。白傅东林成故事，武林辟藏又焦山。::||
清代::缪荃孙::我亦携书作浪游，春明回首几经秋。长恩不作劳薪叹，万卷先藏对雨楼。::||
清代::缪荃孙::渔洋昔日绘成图，名士题诗织锦如。今日秋盦重写此，风流何减禹鸿胪。::||
清代::缪荃孙::衔尾车轮鹿鹿催，读书官又出金台。三千宝册非凡品，海雨滇云万里来。::||
清代::缪荃孙::荷馈嗾獒双断石，近年方始出泥沙。零圭断璧应珍护，莫任扶桑海客誇。::||
清代::缪荃孙::曾闻唐拓归唐氏，依旧钩摹付小松。何意石华联袂出，文光长护紫云峰。::||
清代::缪荃孙::文室西川武室东，卯金贞石著名同。如何贤圣兼山海，尽在灵光一赋中。::||
清代::缪荃孙::断楮零缣敦古欢，传形精拓世称难。晁陈欧赵均同例，一样烟云过眼看。::||
清代::缪荃孙::忆昔论文过恪斋，软毡硬墨日摸揩。虎符龙节窗前列，甲乙牙签手自排。::||
清代::缪荃孙::金石深交三十年，重披遗墨一潸然。簠斋不作退楼死，谁是研经室再传。::||
近现代::添雪斋::望中青青柳，飞絮送残阳。古道替人语，何堪又断肠。向人梦魂渡，是夜风雨旁。心寒袭翠袖，烟冷映白裳。远水著萍迹，余英落沧桑。千山飘不去，万里忆回翔。故园春何在，如丝泪数行。东君莫托付，散花更苍茫。::||
近现代::添雪斋::或曰罪于天，降此夜风冷。或曰惑于人，铺此斑斓境。皇州多崇盛，礼复千年永。平安十二时，霓虹灯色耿。丝带结绮花，群厦琉璃皿。幻彩满长街，一河星星眚。呵蜃覆重城，魅色随歌顷。梦与醒者谁，暗处尚自憬。时待息灯手，剥出黑白影。::||
近现代::添雪斋::嚣风海陆间，迷鸟失寂廓。倾城散茫然，腾蛇翻云虐。长街流火悬，双线东西错。前途或可望，辗转天之脚。黑幕如迭闳，欲锁众魂魄。谁为守门人，俯瞰试一谑。::||
近现代::添雪斋::山色聚空青，风烟翻以出。邈绝惊鹊飞，野径欲漫失。欹石数黑寒，凄深或其质。值此立虚空，竦然化清谧。复与茅茨生，聊聊两相匹。睹物易常心，合者天地一。::||
近现代::添雪斋::青叶愁如水，红莲颜色收。忽记当年梦，不复落西洲。::||
近现代::添雪斋::青叶欲垂梗，红莲红到冷。入秋莲子心，苦涩年年省。::||
近现代::添雪斋::荷塘生死处，花落子尚青。今遇枯荷雨，方知不可听。::||
近现代::添雪斋::粉粉莲花色，入秋凋零半。不及蒲草根，缠满莲塘岸。::||
近现代::添雪斋::落落莲花瓣，青青野塘水。年年水上生，秋至无缘死。::||
近现代::添雪斋::落落莲花瓣，弯弯似小船。能载我心否？随水到君前。::||
近现代::范廷铨::东山别墅五湖滨，看菊何须问主人。老圃黄花香晚节，培成桃李满园春。::||
近现代::范廷铨::自怜家住湖山窟，多半名山不记名。霜稻千畦松万壑，钿车如在画中行。::||
近现代::范廷铨::茗椀清谈试竹炉，香山耋老竹林徒。惜无摩诘丹青笔，来画西园雅集图。::||
近现代::范廷铨::清秋挈伴扣禅关，古寺奇峰四面环。饱啖僧厨香积后，小亭闲坐看秋山。::||
近现代::范廷铨::白云洞口少游人，老树荒庵祀洞宾。一瓣心香莲座拜，灵签私自问终身。::||
近现代::范廷铨::古寺深山暑气清，禅房花木道心生。解除烦恼伊蒲馔，唤醒痴迷梵呗声。鹿苑谈经难度劫，龙华高会未销兵。愿施我佛慈悲法，常护梁溪百里城。::||
近现代::范廷铨::雨后湖光众绿生，扁舟容与布帆轻。峰登鳌背山争出，浪击鼋头水有声。槐柳池塘人话旧，瓜壶场圃鸟催耕。明年倘集兰亭褉，愿借名园斗酒兵。::||
近现代::范廷铨::金谷园林绿野堂，蠡湖四面地中央。看山楼阁蒹葭绕，近水亭台菡萏香。我辈俊游青雀舫，人家团聚白鸥乡。他时赏桂延秋月，欲借枫台斗酒觞。::||
近现代::范廷铨::近水遥山画不如，王家别墅辋川居。瓜壶场圃宜调鹤，菱芡池塘待养鱼。桑柘连村杨子苑，柳桃夹岸郑公渠。年年约我看花节，深感虞翻尺素书。::||
近现代::范廷铨::万顷平湖一镜开，辋川别墅小蓬莱。新亭风景支筇赏，画舫烟波载酒来。佛寺庄严映花木，仙山飘渺见楼台。明年梅柳春光早，预约刘樊共举杯。::||
近现代::姚佳::麒麟仁兽出而终，夫子缘何怨道穷。闻所未闻鸡犬梦，忍无可忍马牛风。扶摇一衲过千水，羁勒三尸及九虫。染指流年皆怪事，忘言咄咄漫书空。::||
近现代::姚佳::长绳系日任东西，几度霜桥茅店鸡。月没星稀天下旦，秋归雁远水云迷。莫衷一是蒙头酒，日上三竿曳尾泥。唯有此中可避世，安之若素去来兮。::||
近现代::姚佳::与世沉浮尤可哀，骷髅一剑向谁开。曾经指鹿马非马，到底诗人才不才。万壑云山明月在，漫天花雨怒潮来。汤汤沔彼东流水，帝利于吾何有哉。::||
近现代::姚佳::凿井耕田一欠伸，桃源何处避嬴秦。溥天之下皆王土，率土之滨尽侍臣。漠不关心兴替梦，若无其事郁陶人。浮生了了秋风里，在涧在阿悲溷茵。::||
近现代::姚佳::蔚然深秀挂蓬冠，青壁丹崖十八盘。登泰山而小天下，蹑云海已列仙官。红门晓日缘何赏，柴望遗风如是观。岱岳峥嵘梁父险，置身霄汉觉高寒。::||
近现代::姚佳::醒逃书剑醉逃禅，遁世无为岂偶然。浩荡江湖归野鹤，苍茫风雨噤寒蝉。生明桂树山中月，渡远秋云海上天。长夜未央思不已，小楼独坐柳如烟。::||
近现代::姚佳::满座春风万象钦，一湖烟雨入杯斟。今宵足饮桂花酒，长夜仰看明月心。大化栖迟容客醉，流年顾盼俟秋吟。金波玉彩无量寿，皓旰天宫今古今。::||
近现代::姚佳::万川东注一山遮，吞海留云更舜华。十二时中峰凝碧，三千里外水浸霞。仙人由此觑青鸟，法海缘何降白蛇。成败江天闻战鼓，输赢玉带换袈裟。::||
近现代::姚佳::廿五年前随学去，百千万念上心来。功名断送留仙枕，日月平分延寿杯。无尽虚云空雪相，欲归远梦斸烟莱。放生伏虎皆如意，海会西贤笑口开。::||
近现代::姚佳::九龙灵照幻耶真，行到漕溪一问津。掬水饮之香在手，看山归也月随人。宝林雨洗池中物，玉界风吹陌上尘。千佛袈裟传六祖，五花七叶十分春。::||
近现代::秦鸿::细雨清茶井外天，听君谈笑拂云烟。一觥酒里三千客，七里滩头十二年。抗叶微微冬笋出，穿门仄仄石阶联。推窗林色迷濛处，山鸟春花岂杳然。::||
近现代::秦鸿::世间何物便称魔，手欲翻天石欲波。一片黄沙矜突出，千年赤日恣消磨。向人面目随心幻，竟夜号呻扮醉呵。仰问飞鹏闻大笑，垂风曾不用巢窠。::||
近现代::秦鸿::黄桶蓝筐绿塑耙，儿童趁暖竞抟沙。掘深水见暂堆堡，飞杳云低时幻霞。汗炙惟忧生作鲞，旂高岂免帝成豝。呼儿搓手归家去，环岛樱花飏雪花。::||
近现代::秦鸿::夜雨噙秋哕难语，路灯捋梦冷窥人。睡沈街市遮望眼，做旧江山限倦身。物候久乖聊与顺，喧阗已惯强言新。遥知湖上沙鸥集，暂浴星光卸客尘。::||
近现代::秦鸿::天上仙桃缀万枝，天生一汉一生痴。流霞是我觞公寿，长夜同君有所思。风紧笑看胡旋舞，山深醉诵楚骚词。松心好向秋霜里，凛凛还须雪后知。::||
近现代::秦鸿::星河浪打三生石，灯海声浮一水船。人世乍逢如再见，酒觥随倒亦频传。歌飘到处非吾土，心湛无时不舜天。醉眼看楼犹巀巀，华光漾地正涟涟。::||
近现代::秦鸿::黛嶂东南阖郭门，朝暾播暖尽无言。染初红感孤生孑，寂极青含万籁喧。壁溜滋潭喑似梦，江雰蟠野淡如魂。队骡负挞难为语，叩磴声声上九阍。::||
近现代::秦鸿::映日藕花波万重，碧云生处耸三峰。浮香袅袅频来凤，松吹幽幽恰隐龙。立足影虚弥觉正，承天雨溉益思恭。凭高望海无边绿，祈著清风永蓊茸。::||
近现代::秦鸿::轩窗树色忽萧深，秋日迟迟例照临。一刹閒愁随叶堕，万般清冷透衣侵。望虚幻局知云变，坐静微躯感陆沈。水皱一池未生骨，犁星待遣到楼阴。::||
近现代::秦鸿::举世昭昭贤者昏，遂栽桃李遍蓬门。墨回彩笔天鹅影，月映前身梦井痕。北斗光摇辉在盏，南山高迥役乎坤。何当同酌九溪雨，细听先生齐物论。::||
近现代::陈永正::昔住东湖久，详知水鸟情。一朝迟尔约，千唤不吾应。自别过三载，重来犹再鸣。西城风俗异，当愧此真诚。::||
近现代::陈永正::昨日游江汜，同归及水仙。吾庐乏美致，一笑能春妍。清幌委閒几，小棂横碧天。与之盟旦旦，毋得恼华年。::||
近现代::陈永正::曰归风正急，况值落花前。春去客无恙，江流船到天。微躯期自爱，细菊为君妍。怆怛将何适，芳村渺夕烟。::||
近现代::陈永正::昨夜有期约，清江可溯游。终朝烦以俟，予美竟谁侜。萍弱流何急，鸠鸣感独求。归来掇芳草，但不见忘忧。::||
近现代::陈永正::独起键窗户，烦忧和雨催。不禁寒入被，何以梦行媒。玉帛竟谁赠，诼谣堪尔猜。一醒无复寐，馀夜尽低徊。::||
近现代::陈永正::孤来不携伞，但道北风寒。明日众中别，今宵对面看。溯交论早岁，留址嘱清翰。薄送忽天霁，行行长道乾。::||
近现代::陈永正::大道自伊阻，南村即少来。巢深饥鷇噪，步急软尘回。斯世贵无逸，野花何可开。我怀常内足，休问处蒿莱。::||
近现代::陈永正::侵晨白鹤洞，日午黄牛滩。其自东来雨，难堪暮出关。高樯淹逆水，容与复西还。迟汝偕吾道，明朝发荔湾。::||
近现代::陈永正::区子旷代士，平居嗟道微。夜阑摩宝铗，舞罢接晨晖。偶墨世人外，雄谭多士违。书成委尘箧，客过每扃扉。::||
近现代::陈永正::楼台暮登览，休伫最高层。俯或随人意，其如仰未能。空间风力峭，搏罢饱鹰腾。暝暝北城望，两三何处灯。::||
清代::曾廉::人生来日正悠悠。酒盈瓯。花盈头。灿烂芳春，何处不风流。虽使秋来霜信冷，俏织女，伴牵牛。团团明月照西楼。上帘钩。多含愁。应恨时乖，夫婿不封侯。若使封侯官都护，头雪白，戍伊州。::||
清代::曾廉::画堂夜宴听吹笙。有渊明。赋閒情。采药求仙，只是爱倾城。难得桃花红逗处，和月色，倚云屏。主人不惜出娉婷。歌喉清。舞腰轻。云雨荒台，几日可曾晴。狂客要求些子事，劳玉笋，进金觥。::||
清代::曾廉::澄滨野老醉模糊。白髭须。要人扶。竹外长桥，横转过村墟。难得主人能爱客，奴白饭，马青刍。野花历乱树扶疏。织寒芦。护龙雏。溪上人家，一幅晚春图。复约酒人今日至，隔篱落，笑相呼。::||
清代::曾廉::画堂掩映小溪边。缚秋千。绮檐前。无数青山，杨柳绿如烟。欲向乱山丛柳处，过溪去，只无船。年年洲上草如毡。尽流连。且閒眠。烟外一梢，早已噪新蝉。不道斜阳山倒影，游鱼戏，翠崖巅。::||
清代::曾廉::杜楼楼上托书生。北墉清。南窗明。堪笑贫家，三载构方成。若使束薪能作柱，拔松柏，种榛荆。阑干晚倚正新晴。多蝉鸣。少人行。山影前遮，依约是围屏。更得初更明月上，凉瑟瑟，水精城。::||
清代::曾廉::黄金台下土门秋。绿油油。忆曾游。看遍天涯，华屋与山邱。山上石牛牛背稳，痴老子，合骑牛。人閒风浪几时休。到中流。却回头。问有何人，铁索系孤舟。只是荒园花共草，逃龌龊，且夷犹。::||
清代::曾廉::瑶筝试歇。且教促膝尽情说。略似陈湘。十五有余淡淡妆。湘熊斐几。不信为卿今日死。袅袅清歌。又惹桓伊唤奈何。::||
清代::曾廉::生来宏硕。识字劣能欺项籍。求见何劳。借问君家有凤毛。销金帐里。雪夜羊羔无限美。怒向良工。闪烁金睛是大虫。::||
清代::曾廉::人閒天上。春去落花无处访。莫入王宫。好个词人一代雄。大名小令。金屑琵琶清夜听。丹雘模糊。寂寞青溪伴小姑。::||
清代::曾廉::鹤楼玉笛。吹得白头能再黑。且耐新寒。亲与霓裳仙子看。红裙莫笑。老丑当时原美少。无限轻松。閒与儿童捉草虫。::||
清代::蔡德辉::晓登八卦山，归来读周易。掩卷一回思，山形尤历历。::||
清代::蔡德辉::才尤刚决节尤坚，和议连番总不然。百计筹谋惟报国，一时流寓况名贤。便教藩服能成事，其奈孱躯不永年。史册流芳终有分，漫将遗恨播诗篇。::||
清代::蔡德辉::森严刁斗拥熊罴，赏罚分明未足奇。只望一身存胜代，敢将两岛抗全师。图开赤嵌形堪踞，业复朱家势莫支。智力难争天命在，多君风调俨须眉。::||
清代::蔡德辉::红旗赤帜树高城，弱冠将军独请缨。宠赉有加天赐姓，徵收无处海屯兵。都缘耿耿心长在，岂为区区发数茎。忠孝由来难两尽，邮书往返不胜情。::||
清代::蔡德辉::沙汕纷纷列舳舻，当年海上拓雄图。鲸鱼入梦生何异，龙种偕来类不孤。人似武侯筹北伐，地同洛邑建东都。知他矢志延明祚，绝岛偏安亦丈夫。::||
清代::蔡德辉::东南半壁拥波涛，保障闽疆气象豪。虎旅千艘开赤崁，牛皮一席捲红毛。延平继世勋名远，靖海劳师战绩高。瀛岛年来增郡县，免他荒薮作逋逃。::||
清代::蔡德辉::海外犹浮海，天涯莫问天。光阴消岁月，身世渺云烟。有笔题神境，无琴操水仙。閒鸥乐忘反，浪迹亦徒然。::||
清代::蔡德晋::龙山苍翠枕西头，水上芙蓉一带秋。云树不须遮望眼，梦中人在木兰舟。::||
清代::蔡德晋::好梦偏教短，寒更故意长。孤衾涵病骨，残月印愁肠。静听鸡鸣杙，时惊犬吠廊。坐深湖墅晓，窗外一庭霜。::||
清代::吴灏::冬老霜柯叶未凋，飞云云影北风飙。三上罗浮如梦寐，幸留玉女尚妖娆。::||
清代::吴灏::冷閒吟醉已风流，何必美人在上头。炎暑一场风雨恶，无愁无怨一天秋。::||
清代::吴灏::虎溪匆匆未及游，干载栗里已成丘。避世陶潜独爱菊，山南閒于一天秋。::||
清代::吴灏::五老峰前晓烟新，乱松野竹压山云。飘然直上三千尺，绝顶閒行看夕曛。::||
清代::吴灏::日映香炉生秋风，飞泉直下落涧中。泠泠细草岩中碧，偶作楚狂拜李公。::||
清代::吴灏::往事如烟梦亦哀，岂容笔墨为诗裁。万木黄昏灯影里，海天沈醉听涛来。::||
清代::吴灏::尘土半生何妨我，鸳鸯债了学参禅。身閒自笑年半百，凉夜青灯作诗篇。::||
清代::吴灏::容膝斋居市井边，竹新幸得荫清圆。秋中月魄开团扇，窗雨潇潇欹枕眠。::||
清代::吴灏::夙起看山山如雾，凉风蜩唱与客亲。横看成岭侧峰起，休憩山亭寂莫人。::||
清代::吴灏::再到罗浮梅尽开，九龙潭水日皑皑。十年清梦终能到，香冷苍苔瓣作堆。::||
近现代::叶嘉莹::是岁不知有恨，逢人艳说多情。而今真个悟人生，恨多情转薄，春老燕飘零。剩把虚窗邀月，一编好读秋明。长街何处报更声，夜灯应有意，故故向人青。::||
近现代::叶嘉莹::记把聊斋灯下读，少年情绪偏痴。生生死死系人思，至今窗影下，仿佛鬼吟诗。莫道十年如一梦，梦醒亦复如斯。北邙山下夜乌啼，才看青鸟至，又见湿萤飞。::||
近现代::叶嘉莹::叶已经霜别故枝，垂杨老去尚余丝。一江秋水蘋开晚，几片寒云雁过迟。愁意绪，酒禁持，万方多难我何之。天高风急宜猿啸，九月文章老杜诗。::||
近现代::叶嘉莹::一瓣心香万卷经，茫茫尘梦几时醒。前因未了非求福，风絮飘残总化萍。时序晚，露华凝，秋莲摇落果何成。人间非是堪惆怅，帘外风摇塔上铃。::||
近现代::叶嘉莹::烛短宵长，月明人悄，梦回何事萦怀抱。撇开烦恼即欢娱，世人偏道欢娱少。软语叮咛，阶前细草，落梅花信今年早。耐他风雪耐他寒，纵寒已是春寒了。::||
近现代::叶嘉莹::草袭春堤，波摇春水，庭前冻柳眠难起。闲行花下问东风，可能吹暖人间世。柝响更楼，钟传野寺，几人解得浮生事。兢将韶秀说春山，争知山在斜阳里。::||
近现代::叶嘉莹::开到藤花春色暮，庭前老尽垂杨。等闲离别易神伤，一杯相劝醉，泪湿缕金裳。别后烟波何处是，酒醒无限思量。空留佳句咏天香，几回寻往事，肠断旧回廊。::||
近现代::叶嘉莹::记得南楼柳似金，隔帘依约见青禽，空花梦好酒杯深。昨日偶寻黄叶路，西风老尽少年心，恁时争信有而今。::||
近现代::叶嘉莹::蚕族初成四月天，紫藤开遍柳吹绵，一春情绪落花前。海燕来时人未老，王孙去后草如烟，忍将哀乐损华年。::||
近现代::叶嘉莹::漠漠京华十丈尘，浮生常是感离群，眼前谁是意中人。新柳染成江岸绿，燕刍老尽画梁春，等闲情事亦消魂。::||
清代::万锦雯::瑟瑟凉风动客衣。入山何处采芳菲。崖前湿树沾云腻，石上鸣泉带雨飞。行役困，酒家稀。冲泥又过竹桥西。安闲谁似持竿叟，短笠轻蓑坐钓矶。::||
清代::万锦雯::鹃血层层染瓣，猩红点点凝芽。窥香蛱蝶错疑花。绕遍曲阑欲下。晓起最怜著露，晚来尤爱笼霞。挽将春色到山家。不怕西风吹谢。::||
清代::万锦雯::却月添新黛，飞霞贴晓妆。闲随姊妹踏春阳。笑问如何水鸟、号鸳鸯。宿处常交颈，飞时每并行。好逑愿得比情长。归去忙描样子、绣成双。::||
清代::万锦雯::晨光欲曙。画角楼头初住。露华浓。草重犹粘绿，花低半压红。鸣鸡催落月，宿鸟咽残风。怕见分携处，各西东。::||
清代::万锦雯::新来燕子呢喃。睡难酣。又被邻姑催起，着春衫。娇欲颤。行还倦。笑相搀。同上小楼，闲倚、望归帆。::||
清代::万锦雯::忍泪送君时，江上青山斜矗。别酒一杯还暖，恨风帆催促。无情画舸疾于飞，一水渐拖绿。欲上小楼凝望，又垂杨遮目。::||
清代::万斯选::清溪钱先生，年少登仕籍。上陈八事疏，嘉谟尽硕画。毁撤魏监祠，书院开讲席。从游南皋子，正学重名节。历官之所至，义声夺人魄。衡文斋鲁邦，多士手加额。至今朝宇间，彩凤奋逸翮。虽然遭疑谤，微云掩曦赫。至诚能动人，贤者腕为扼。风驰云影过，天清日复白。义熙有全人，奄然归窀穸。人亡四十年，流芳动九陌。遗文金玉伦，含辉光四射。抚卷诵琳琅，声色雅可摘。其人邈千古，其心通一脉。我生在后时，丰采未亲炙。苍茫潦水尽，坐见寒潭碧。::||
清代::万斯备::可念招提客，眉攒欲遽回。一尊连雨至，双屐破云来。游策镫前计，新诗醉后裁。海棠殊解事，早放数枝开。::||
清代::万斯备::夜雨青枫路，秋风白豆家。醉眠三户酒，吟谢一篱花。山客云为服，溪渔宅是沙。人生贫亦适，所惜鬓空华。::||
清代::万斯年::与子精神洽，时形梦寐间。赏音若流水，回首独青山。云卧随时过，鹏飞计日还。钟期幸谋面，高辙许同攀。::||
近现代::陈仁德::老去长怀旧日欢，新诗改罢已更阑。昏灯照眼真如梦，浊酒盈樽略带酸。每望河山生感慨，早从风雨识艰难。笑看朔气漫天起，且伴松梅共岁寒。::||
近现代::陈仁德::亦曾离合亦悲欢，如此生涯意已阑。冬夜从来归冷落，文人到底是穷酸。成仙鸡犬升天易，入辙鱼龙下海难。广厦长裘虚幻耳，短窗禁得北风寒。::||
近现代::陈仁德::萤屏黯淡不成欢，粉壁昏灯夜已阑。欲住长安愁米贵，虚抛壮岁总心酸。年光容易催人老，尘世依然行路难。坐到三更无个事，隔窗斗觉朔风寒。::||
近现代::陈仁德::岁暮霜风落日曛，釜溪碧水映彤云。桨声船影随波远，树色山光隔岸分。想像当年干气象，从来此地蔚人文。宋公遗址今犹在，指点楼头说旧闻。::||
近现代::陈仁德::遥望并州系我思，漫劳千里寄新辞。缘交今世疑前世，理合先知觉后知。风雨飘零迷路久，江湖辗转识荆迟。同瞻马首今朝事，南北东西共献诗。::||
近现代::陈仁德::踏过珠江第几桥，丛楼迤逦倚天高。九重城阙生云气，一派波澜接海潮。盛世笙歌能醉客，名城财富久称豪。岭南自是风华异，秋尽炎光尚未消。::||
近现代::陈仁德::也知沉默胜黄金，况复雷池久设禁。惟酒后能稍放胆，到人前已倍当心。奈何血泪千秋痛，讵忍河山百毒侵。读圣贤书思救国，登高焉得不悲吟。::||
近现代::陈仁德::老来渐与世无争，一片诗心见性情。留得琴书随梦在，缀成章句让人评。可能隔代论功罪，应许他年定浊清。又是空山新雨后，桂香月影入帘轻。::||
近现代::陈仁德::春花秋月去如烟，浪迹渝州忽十年。厌说壮图成已往，尚馀豪气似从前。扪心中夜常思过，载酒高楼便欲仙。富贵浮云非所望，闭门独自理残编。::||
近现代::陈仁德::梦里依稀热泪流，每年今日独登楼。西川花落添新恨，北阙云深锁宿愁。痛哭青年成白骨，绝怜碧血溅金瓯。前尘历历难忘却，浩气当时动九州。::||
清代::曹禾::秋色淹高枕，萧疏镇日闲。官贫人不问，性冷病相关。深雨成空谷，虚亭对远山。岩峦时入梦，适兴一跻攀。::||
清代::曹申吉::欲雨不雨春色深，青青嫩草俯墙阴。几树繁花开欲尽，一丛弱竹不成林。竹影花光时映水，鸟飞未动声先起。忆向江边怨去年，却来湖上思千里。湖上韶华正可怜，绕城春水尽渔船。鸥鹭自随云上下，楼台直共水沦涟。堤上谁家新种柳，袅袅游丝纷左右。燕至欣逢上巳前，莺啼已过清明后。上巳清明烟色浓，太皞陵畔数株松。宛丘自有西湖乐，梦里青峰三四重。::||
清代::曹申吉::故里今年别，殊乡昨日春。看云遥爱日，纪岁乍逢人。泽国湘沅外，山城魑魅邻。野梅初应候，寒雨几经旬。赤帖千门换，雕题百帐驯。彩幡迎楚雁，铜鼓赛苗神。瘴疠崎岖地，艰危老大身。已甘沦井鬼，无复绘麒麟。蓂荚重开子，椒盘屡荐辛。牂牁天更远，屈贾吊何频？暖律回穷谷，浮生托大钧。友朋偕僰道，词赋动芳辰。鬓好观青镜，心期理白蘋。凤楼歌舞处，望断属车尘。::||
清代::曹申吉::偶向潇湘听断猿，斑斑千载泣龙孙。楚南近日苍生泪，不是当年帝子痕。::||
清代::曹申吉::参军绝技出天然，曾侍开元供奉筵。几部《龟兹》零落尽，至今人识李龟年。::||
清代::曹申吉::隔岸晴川影，帆墙触浪奔。禹功江汉大，楚俗鬼神尊。地湿阴常盛，天低日易昏。荒洲犹寂寞，词赋拟《招魂》。::||
清代::曹申吉::萧瑟黄陵庙，依依帝子灵。渚边蘋自白，湖外草犹青。云薄纷遥岫，烟寒隔浅汀。当年虚《九辨》，高咏有谁听？::||
清代::曹本荣::卢橘新传罢汉中，尚衣闻道减花绒。诸州节使休蠲助，圣主清心在合宫。::||
清代::曹必进::深山跳虎水吟龙，道是风云总易从。屠狗短歌同激烈，将军长揖恕疏慵。南临闽海烟迷峤，西走秦川雪满峰。三十年光转眼过，白头犹作一书佣。::||
清代::曹必进::夜色偏宜绕玉门，白云缥缈接昆仑。边鸿孤警低残魄，胡马群嘶落大盆。北塞刘琨常独啸，南楼庾亮与谁论。只贪满地山河影，不鉴征夫积泪痕。::||
明代::钟芳::群峰拖翠叠云坰，下有涪翁一草亭。风送鸟声来枕细，水流松影出池清。阳春到处恰盈掬，生意满前如列星。物外呶呶闲扫却，静焚兰茝诵心经。::||
明代::钟芳::数曲清商草树秋，拿舟又作玉京游。浊泾清渭倩谁辨，覆雨翻云伤俗浮。江晚菊花千顷暗，夜寒枫叶一川流。寻幽欲逐罗浮去，胜景全输百二州。::||
明代::钟芳::一声孤雁鸣高秋，无人为吾秉烛游。捣衣隔江声袅袅，沽酒入市云浮浮。周业方隆丹凤集，圣谟何在碧川流。兴来最爱天心月，一掬光芒遍九州。::||
明代::钟芳::蒲苇萧萧江月秋，毛鱼鹿角出波游。望依北极龙颜近，笑指东溟蜃气浮。引缆冲风劳伍伯，开樽向晚合儒流。百年剧笑能多少，□□□□□□州。::||
明代::钟芳::舟泊江隈几夕秋，去年今日正同游。窥篷斜月娟娟静，占水轻鸥两两浮。自幸兼葭依玉树，却惭浊水混清流。明朝举棹南风便，扣舷长歌上帝州。::||
明代::钟芳::天戈挥霍霁清秋，快我长帆万里游。慝气尽随霜气殄，瑞光高并日光浮。室家再合收残泪，禾黍新炊汲浊流。纪述未须濡栗尾，欢声今已动神州。::||
明代::钟芳::坐拥罴貅百万雄，驱除无策笑元戎。三边少借防胡卒，一战全收破竹功。泪合烟霞闾闬定，星摇河济舳舻通。鲸鲵忍筑车书地，徭赋惟应贷阨穷。::||
明代::钟芳::层楼涵碧拥孤城，八面玲珑混太清。堂奥定从卑处达，经纶元自静中生。星河气展皇王业，草木春呈造化情。满眼风光熏欲醉，主翁犹自唤惺惺。::||
明代::钟芳::江晚朔风号树林，独烧银烛坐更深。冬林更比秋林薄，霜色偏随月色侵。雁有先几知冷暖，鸥随流水自浮沉。愁艖强绊终摇飏，索醉惟应罄橐金。::||
明代::钟芳::秣陵寒雨暗疏林，舟泊江湄肃气深。久旷每疑双鲤断，再逢各讶二毛侵。酒酣人与苍烟暮，雁过声随返照沉。脂牵未应稽逆旅，燕室今又筑黄金。::||
近现代::詹安泰::零雀窥檐，孤花倒水，瘴深衣被垆薰。高飙一派，四合暮天云。十载衫尘未浣，寒光起、边马嘶墩。归来又，楼空燕去，费泪与何人？清游经乱阁，涩残琴桉，悽冷鹃春。况引歌呼酒，飞动吴门。转眼东风无赖，多少恨，离笛黄昏。沉沉夜，休教梦醒，天远断知闻。::||
近现代::詹安泰::海天风日波涛壮，凭将劫灰磨洗。去国陈辞，横戈跃马，眼底英豪馀几？风怀老矣。听商女琵琶，隔江犹是。杯酒长空，望深到处腾光气。东华事随逝水。梦骄天路远，愁恨谁寄。红雨迷春，娇花拥月，多少前游佳丽。消残痛泪。忍重觅秋魂，鬼歌声里。怅断关河，倚楼中夜起。::||
近现代::詹安泰::昨梦迷离欲化烟，分明眼底异春妍。颠风簸雨又今年。不忍抬头看一笑，闲从碎语悟双肩。误人何限得人怜。::||
近现代::詹安泰::当年约共繁华住，怕向空山眠夜雨。悄携幽梦渡香云，不道离情今更苦。环环日夕鱼龙舞，媚态千方花万树。隔江还见一痕青，待觅玲珑何处去。::||
近现代::詹安泰::荒麓啼鸦，小帘调药，哀笳惊度。望极云横，棹迷香散，骚兰怨深谁诉。看瘦抱，残更雨，扶愁趁危柱。水边路，想当日、醉花狂酒，歌啸地、天许以春相付。好梦逐年空，问风流、王谢何处。谩惜芳期，认巢痕、莺燕多误。慰诗情无恙，剩忆长安儿女。::||
近现代::詹安泰::算谙尽、十年风露。世海茫茫，别程何许。挂眼苍云，去来如笑乱蝉诉。夕阳高柳，分一半、天涯树。画角又声声，蓦起落、哀禽无数。凝伫，早心肝杂碎，梦破故家禾黍。青袍误老，忍重觅、玉娇华步。便月影、艳照歌尊，待它日、看谁豪举。怕容易飘零，休唱渭城朝雨。::||
近现代::詹安泰::鬓棱花，院落酒，晚雨凉生高柳。凭阑望、惯念乱伤离，旧人归后。泪波深，好梦诱，倦客多年搔首。攀天去、正大月沈宵，戾星窥牖。肯悔疏狂，自矮阁、昏钟坐守。醉春笼幔，选席留灯，艳意倩谁受。江国秋风陡，万绿惊红，芳讯滞久。甚楼头、抵死相思，还擪长笛带恨剖。::||
近现代::詹安泰::高楼一夕秋风紧，写影苍烟，语梦凉蝉，吹老寒花又一年。镜心未许朱颜驻，栏角床沿，懒起无眠，不是相思不问天。::||
近现代::詹安泰::玉殿啸狐，宫花围屐，江南哀赋无地。乱山腾野火，故国浮新垒。相看月明泪洗。惜分飞、寸心千里。泛海迷槎，叩阍无路，孤剑向谁是。天涯夜凉如水，想幽单万感，骚怨难寄。敛愁随客坐，唤篴当楼倚。芳华尽捲狂涛去，漫追忆、风流前事。闻说起，湖山在、弓刀影里。::||
近现代::詹安泰::倚槛风骄，笺天语涩，飞光暗触情潮。骨瘦神寒，拜花心愿迢迢。山塘七里经行处，剩迷离、烟雨前朝。掩重门、淡月梨花，清魄谁描。应无人问春深浅，甚衙蜂梦蝶，不上轻绡。清白承平，酬它酒瓮诗瓢。侯门宾客休嗤点，写相思、一寸难饶。肯年年、草怨红心，韵咽秋涛。::||
近现代::伯昏子::城阙已难啼旧乌，督辕曾亦走沙狐。閒人若问长安事，但寄贾生之废都。::||
近现代::伯昏子::汉乐唐伎胥以沦，梳妆时世尚尖新。熙熙雁塔题铭处，谁作狂吟复雅人。::||
近现代::伯昏子::青山难挽栈边云，佛窟梵音何处闻。枕梦空怜陇头月，当时曾照隗将军。::||
近现代::伯昏子::海市氤氲望梦中，浮沉大邑若孤蓬。绛霄登陟谁扶坠，醒觅黄头是邓通。::||
近现代::伯昏子::黑云镇压百重楼，疑是天心抱隐忧。昨夜笙歌人散尽，槐风吹雨梦尤稠。::||
近现代::伯昏子::露残红冷瘗荒宫，招隐萋萋思八公。时彦不谙丹鼎事，但从鸡犬学摩空。::||
近现代::伯昏子::艳妻煽处岂无期，剑气常随牛斗移。狼纛当时回铁甲，祗因遍地是男儿。::||
近现代::伯昏子::药山问对悟云瓶，御柳金河一梦醒。莫效穷途阮郎哭，长衢依旧耀寒星。::||
近现代::伯昏子::社鼓空喧绕暮鸦，关河仍锁祖龙家。召平不待秦亡后，安敢青门学种瓜。::||
近现代::伯昏子::割势防萌事亦奇，榷牛引类一何慈。身形变化本空有，宿业愆深哪得知。::||
近现代::聂绀弩::红氍毹上一惊鸿，万里雄飞震白宫。奴乐鞭声随处响，鞭梢翔影倏无踪。老归大泽菰蒲尽，露冷莲房附粉红。抬头忽见天边月，五十年前忆旧容。::||
近现代::聂绀弩::洪都见峙弹痕墙，更访洪湖系马桩。叱咤风云天变色，荡平阶级地留创。是谁仇敌谁朋友，不死沙场死铁窗。安得菜刀千万把，迎头砍向噬人帮。::||
近现代::聂绀弩::世间何物谓之癌，百战功高挽不回。绝代风流戛然止，人生七十夭如哀。江山故宅思文采，淮海丰碑伟将才。噩耗惊雷难掩耳，楚囚偷写吊诗来。::||
近现代::聂绀弩::枪十万枝笔一枝，上鞍杀贼下鞍诗。犬儒惜墨如金处，虎将涂鸦以血时。水侧磨刀工部句，楼头看剑稼轩词。酒酣抓笔当枪弹，一弹洞穿膏药旗。::||
近现代::聂绀弩::浊浪淘沙百战鏖，进攻神速又迂包。江东子弟娴兵甲，天下英雄爱堑壕。谋画帐中虎皮椅，声威马上鬼头刀。东风墓雨周郎便，打打吹吹娶小乔。::||
近现代::聂绀弩::于无声处响惊雷，天下呜呼恸哭谁。总理今朝登假去，斯民卅载沐恩来。风流人物谁无死，痛彻乾坤此一悲。祖国山川伤瘦瘠，化吾身骨作肥灰。::||
近现代::聂绀弩::已见东风拂面来，九重阊阖向人开。春城日暖花添蕊，沧海月明蚌献胎。几度空山新雨后，尚何涸辙鲋鱼哀。天门百战降龙木，改楔宫墙恐不才。::||
近现代::聂绀弩::昨宵疑见故人来，字贴诗篇印谱开。满目琳琅遮玉面，泼天风雨黯珠胎。今番好梦酣如醉，一寸相思淡未衰。盼得东风吹万树，乾坤何止两樗才。::||
近现代::聂绀弩::今甫得盘苟日新，行看天下四时春。诗尊杜甫工勤苦，文羡桐城远俗伦。富果能求策吾马，醯焉或乞假诸邻。家贫人谓尘生甑，无甑何来甑上尘。::||
近现代::聂绀弩::六鹢何因定退飞，秦人似比越人肥。仰止龙门归未得，浴乎汾水咏而归。谁知苦我天何补，说不赢君见是非。止水偷窥余信老，插它一朵小红薇。::||
明代::释函可::悲风吹不歇，孤月近为邻。世上亦寥落，何如山鬼亲。::||
明代::释函可::当年吏部公，四海多金石。今日素车来，曾否旧相识。::||
明代::释函可::覆土勿使厚，种树勿使密。万古与千秋，长令见天日。::||
明代::释函可::全躯违夙心，无灰庶速朽。山前萝石翁，相待亦已久。::||
明代::释函可::寒风一点泪，我自昧其繇。久厌丈夫气，何况女子愁。::||
明代::释函可::何必春宵好，千金属冷边。安能天上雪，直下到明年。::||
明代::释函可::莫作枝头花，宁作冢边草。草色至今青，花开一朝好。::||
明代::释函可::身死固足悲，身辱亦足耻。与其辱以生，毋宁饥以死。::||
明代::释函可::自顾安足惜，顾彼良可悲。安得天雨粟，毋令强别离。::||
明代::释函可::微贱胜于鬼，妇子亦閒閒。始知情与操，惟存一饱间。::||
清代::陈步墀::谁返神仙宅。听訇然、擘开列嶂，正欢迎客。四百卅峰云乱下，虎瑟鸾车于役。更为子、征尘拭拂。玉女冈头猜好梦，又飞来、蝴蝶麻姑侧。行乐事，此时及。十年我失江湖策。走天涯、批风抹月，未安泉石。漫说梅花同结社，依旧江南渭北。阑不住、披图情急。珍重故人深浅去，告山灵、一角留余席。随杖履，数晨夕。::||
清代::陈步墀::临行泪湿花如雾。相思恰好人归去。依旧步春阶。歌沈红绣鞋。夜寒缘不见。愁对灯丝颤。影事语来难。余情空自怜。::||
清代::陈步墀::十年梦觉襟痕酒。晓风残月章台柳。不说此时情。谁知薄倖名。繁华容易了。色色空空妙。莫怪写词人。我闻如是真。::||
清代::陈步墀::罗襦斜系丁香结。锦鞋绣满绑儿蝶。红脸醉微微。风情别后思。花容曾共拍。姊妹贻春色。相认雪鸿缘。生生世世天。::||
清代::陈步墀::菱花簇照盘龙髻。朝来无限钿窗媚。一笑语仙郎。钗添金凤凰。为郎閒理发。背影浓香亵。不分鬓如银。双夸镜里春。::||
清代::陈步墀::楼上阑干楼外道。春魂常被风吹倒。何处最关情。娥眉淡扫成。夜明同弄月。微露金条脱。垂手五更寒。怜他衫子单。::||
清代::陈步墀::金铃犹护红栏角。尊前太惜花匆落。鸳梦总生凉。温柔谁住乡。风鬟连雾鬓。那有传香粉。小玉本无愁。伴侬楼上头。::||
清代::陈步墀::棠梨花谢伤春老。朝来暮去阿姨恼。静掩对屏山。吞声非等閒。留香无别计。燕去红丝系。遮莫泊浔阳。秋风月满江。::||
清代::陈步墀::东风做弄春回样。相逢依旧夭桃向。见面也依依。谁知兰梦时。羞人银烛下。絮絮烦阿姐。含泪倚雕栏。妨他花易残。::||
清代::陈步墀::梧桐落尽江枫晚。心情爱寄新来雁。婉转诉相思。语郎郎自披。飞蓬怜到首。自伯之东久。芳草忆王孙。春归人可圆。::||
近现代::卢青山::风如锐箭梧如敌，雨是森刀夜是砧。谁向今宵携玉女，小红花伞罩春温。::||
近现代::卢青山::嗟嗟小壑迷三径，想想长江隐懒材。已叹书来真不易，书中偶约更难来。::||
近现代::卢青山::无人知是幽人室，月色和霜洗牖苔。枉有埋秋三朵菊，待君来得始能开。::||
近现代::卢青山::屋锁山烟真化外，人颜世事两浮萍。温柔一点离秋梦，去逐谁家淡月痕。::||
近现代::卢青山::一警穷蝉廿一春，深寒谁与共瞢腾。秋边万事难成忆，剩剔灯声敌雨声。::||
近现代::卢青山::已惊枫影非花色，又见闲云是久违。我到伤春伤夏后，百般青眼送秋归。::||
近现代::卢青山::睡意惺忪梦意零，农家机与鸟交鸣。坐看一川红日影，调成秋味染衣襟。::||
近现代::卢青山::草与残枝竞暮秾，短衣温眼看千冲。更无风影来多事，斜阳静守百家桐。::||
近现代::卢青山::无事心情踏碧苔，暮禽啼彻一冲柴。斜阳也识秋将尽，万般珍重向人开。::||
近现代::卢青山::重重黯幕遮眸短，历历幽槐掩户深。都把平生无限事，存心忆到不分明。::||
近现代::潘乐乐::华风久矣被南荒，塔立崚嶒云水黄。故事虬髯磨洗尽，一舟斜日倚茫茫。::||
近现代::潘乐乐::蹈刃青春跨海舟，深闺梦里骨成丘。我来犹怯碑前伫，还剩河山不自由。::||
近现代::潘乐乐::披荆百战汉家旗，孤寨藤茅结水湄。草木飘零魂北向，瘴山落日满残碑。::||
近现代::潘乐乐::丛林铁轨出嶕峣，血色蛮烟万骨销。小筏数声歌去也，夕阳如水满长桥。::||
近现代::潘乐乐::海天吹暖踏圆沙，白塔蕉林出晚霞。小立茅亭椰子剖，迎风鬓点两三花。::||
近现代::潘乐乐::铁马冰河入梦频，铜驼荆棘泪痕新。可怜月色犹无恙，照尽槎枒袖手人。::||
近现代::潘乐乐::一襟霜冷入秋风，夕照崖山馀恨同。八百年间天地坼，更无片语祭诗翁。::||
近现代::潘乐乐::负暄茶澹啜春山，花影摇眸岁又删。皱面观河还一笑，居然名突贩佣间。::||
近现代::潘乐乐::诸天神力旧斑斓，金粉楼台照水寒。高树斜阳白云寂，剩将王气壁间看。::||
近现代::潘乐乐::山河荒寂雾重重，浪拍车孤冰雪冲。要破深宵灯十万，倚天照海起长龙。::||
近现代::曹允文::此身未老病侵寻，瘦似寒梅弱不禁。何事惊心眠不稳，恼人墙外有秋砧。::||
近现代::曹允文::又是新凉透薄罗，鸣蜩嘒嘒上庭柯。晚来一阵风兼雨，更觉空阶落叶多。::||
近现代::曹允文::自笑频年赁庑居，生涯无计狎樵渔。误人最是书千卷，三径荒芜两鬓疏。::||
近现代::曹允文::浪迹频年世味谙，析津城外柳毵毵。何堪远撇妻儿女，归滞沪滨倚长男。::||
近现代::曹允文::茫茫身世不胜嗟，浪说才华富五车。博得头衔号文丐，吹箫两度走京华。::||
近现代::曹允文::望断乡关八月天，松楸摇落草芊绵。穷途枯尽思亲泪，未奠椒浆已十年。::||
近现代::曹允文::仙源何处觅灵槎，地僻偏教窟蠍蛇。莫道故乡风物好，可怜归去已无家。::||
近现代::曹允文::春心千里荡摇时，感慨频吟子厚诗。莫笑轻狂无著处，萍踪合许遍天涯。::||
近现代::曹允文::暂逐东风扑画楼，飘零又过大江头。闺中少妇嗟离别，为尔应添百结愁。::||
近现代::曹允文::洁身别具霜雪姿，一脱长条任所之。岂是渊明篱下菊，自开自谢不离枝。::||
清代::陈忠平::谁倩麝煤涂作云，散成珠玉落纷纷。一池渌水翻荷细，十里膏风催果勤。閒榻缓招凉半枕，新梅漫煮梦微醺。生涯如此真堪味，任尔嘈嘈豹脚蚊。::||
清代::陈忠平::一襟残照起乡思，遍野苍茫我是谁。橐笔生涯家四海，望云消息酒千卮。可堪往事翻来梦，况复啼鹃咽作诗。坐老青山情未老，此心萦处有相知。::||
清代::陈忠平::狂风挟电过蓬门，一枕清眠碎作尘。有梦不曾逢乱世，无能只合作骚人。中年况味堪谁说，小我情怀咸自珍。明月沈吟云外久，几番却被雨磨新。::||
清代::陈忠平::网事烟云过眼频，鸥盟共忆拾芳尘。任凭网事随春老，惜取芳尘贮梦新。心镜恐为风点破，诗情好藉雨调匀。遥知楚水红翻处，一掬清芬最沁人。::||
清代::陈忠平::青云有梦画淩烟，挂眼江山独怆然。五桂难寻劫灰后，绿溪长绕故居前。悖情管笔弃斯世，亡国衣冠剩此癫。哭笑当时矜一问，人间换了是何年。::||
清代::陈忠平::吟旌小竖象湖边，夹岸桃花醉欲燃。细听春风敲竹籁，漫飘梦雨上诗肩。盟虽初定千秋在，道不曾孤一线悬。未必俱成探骊手，分携馀味种清烟。::||
清代::陈忠平::不堕诗心可以群，诸贤累代著殊勋。野人未肯矜村语，微力何堪运大斤。隔网同分元亮井，挥旌重整赣家军。相期携手春三月，山谷风烟带雨耘。::||
清代::陈忠平::风自温馨雨自新，漫敲竹韵寄生辰。天然意象天然趣，小巧心思小巧人。衰体偏劳千里念，三年殊觉此情真。汝诗不厌百回读，读到无牙倍可亲。::||
清代::陈忠平::分明不许百花开，又见苍龙贯甲来。乍皱鹅黄连夜萎，新征紫燕半途回。天淆气象时无序，物破平衡岁有灾。一事嗟馀休自扰，或能二度访孤梅。::||
清代::陈忠平::鄱湖一角野人居，閒对青山困枕书。浮梦无梅谁可友，游丝有影绿堪梳。春潮漫向吟边涌，孤绪犹为病后馀。不必空叹晴日少，满堤烟雨待耘锄。::||
近现代::程滨::痛饮龙头水一卮，泠泠沁入旧心脾。云何蕞尔倭夷国，都见河清海晏时？::||
近现代::程滨::拂过羲和日驭鞍，扶桑顶上作游槃。炎光逼烁无逃处，海底森森作广寒。::||
近现代::程滨::高城新筑薄云霞，不是当年太阁家。林外悲鸣玄影掠，依稀社鼓起神鸦。::||
近现代::程滨::波臣十万目鳏鳏，想得当年海色殷。千载斯文天欲丧，人间无处不崖山。::||
近现代::程滨::多少维摩身外朵，殷勤待我一时开。此花终是归于寂，润作昆池劫后灰。::||
近现代::程滨::何日东君解绨袍？垂杨未织绿丝绦。街声不到深深巷，泄露春光一树桃。::||
近现代::程滨::屈指人间又一春，依然大路满车尘。江南细雨商量梦，蓟北柔荑冷落人。::||
近现代::程滨::残碑十字影纵横，终古泬廖风雪声。百丈玄冰九原下，知君凛凛尚如生。::||
近现代::程滨::沧海幽幽静似潭，仙乡只在水中涵。云峰高处皑皑白，冰雪融时淡淡蓝。::||
近现代::程滨::常在深闺不许窥，芳名袅娜唤罗斯。腰身滚滚风情好，如晤开元一美姬。::||
清代::安日润::醉步蓬蒿径，新诗取次成。书镫隔帘影，茶鼎沸炉声。骤雨随风过，残云逆月行。蛩吟倍高兴，相和到天明。::||
清代::安广誉::贫来生计了无关，愿托空林尽日闲。种秫灌溪聊自适，摊书时对北窗山。::||
清代::安广誉::雨歇山斋月更清，殷勤鸡黍弟兄情。十年不伴松云卧，三径唯怜碧藓生。::||
清代::安广誉::青山如黛气横秋，匹练吴江望里收。何似秦楼听凤吹，一帘花月上银钩。::||
清代::安广生::早秋风日好，挟伴共寻幽。岁月抛尘外，烟云挂杖头。闲情狎鱼鸟，残照淡林邱。坐卧不知晚，归欤还复留。::||
清代::安广生::山川正萧瑟，送别倍魂销。客去云横路，诗留雪满瓢。天空高独鸟，岭直下双樵。远戌一声角，梅花夜寂寥。::||
清代::多隆阿::不盗虚声不竞长，万民歌颂是真祥。曾闻仇鸾化枭獍，定有秦彭致凤凰。绩著千秋讴子姓，花飞一县艳公堂。中河虎渡蝗虫避，岂让前人独擅芳。::||
清代::多隆阿::旭日流晖处处同，才知暖律入辽东。疏杨细柳全含绿，文杏夭桃尚未红。已见阳光猜野马，还将雨意卜飞虫。栽培倾覆因材笃，谁体天心补化工。::||
清代::多隆阿::丽紫殷红照水涯，閒云作色晚成霞。峰头翠盖乔松叶，涧侧黄团野菊花。浅渚似邀寻宿雁，深林欲待未归鸦。年丰定少催租吏，寂寂柴门静不挝。::||
清代::多隆阿::世道幻于鬼，人情薄如纸。有人初娶妻，恩爱真无比。观伊燕昵私，若与同生死。岁月曾几何，波澜从中起。弃捐旧缟綦，眷恋新桃李。桃李非正颜，延誉不知耻。旧人如寇雠，新人足欢喜。结发糟糠妻，绝之已如此。::||
近现代::潘乐乐::华风久矣被南荒，塔立崚嶒云水黄。故事虬髯磨洗尽，一舟斜日倚茫茫。::||
近现代::潘乐乐::蹈刃青春跨海舟，深闺梦里骨成丘。我来犹怯碑前伫，还剩河山不自由。::||
近现代::潘乐乐::披荆百战汉家旗，孤寨藤茅结水湄。草木飘零魂北向，瘴山落日满残碑。::||
近现代::潘乐乐::丛林铁轨出嶕峣，血色蛮烟万骨销。小筏数声歌去也，夕阳如水满长桥。::||
近现代::潘乐乐::海天吹暖踏圆沙，白塔蕉林出晚霞。小立茅亭椰子剖，迎风鬓点两三花。::||
近现代::潘乐乐::铁马冰河入梦频，铜驼荆棘泪痕新。可怜月色犹无恙，照尽槎枒袖手人。::||
近现代::潘乐乐::一襟霜冷入秋风，夕照崖山馀恨同。八百年间天地坼，更无片语祭诗翁。::||
近现代::潘乐乐::负暄茶澹啜春山，花影摇眸岁又删。皱面观河还一笑，居然名突贩佣间。::||
近现代::潘乐乐::诸天神力旧斑斓，金粉楼台照水寒。高树斜阳白云寂，剩将王气壁间看。::||
近现代::潘乐乐::山河荒寂雾重重，浪拍车孤冰雪冲。要破深宵灯十万，倚天照海起长龙。::||
清代::顾翎::湘花淡损红脂面。兽环双掩蘼芜槛。笺小画秋山，星娥翠袖闲。纤云凝夜紫。烟落迷廊处。桐阁冷抛书。琴窗月上时。::||
清代::顾翎::桐阴淡映清于画。湘花瘦傍秋千架。秋月冷蘼芜。绿窗闻鹧鸪。停歌抛玉局。梦破西陵曲。昨夜雨如丝。离情忆柳枝。::||
清代::顾翎::伤心南浦江郎赋。鹧鸪省识离情苦。春草碧于烟。蓉湖送别天。长亭风景暮。帆指西泠路。今夜雨潇潇。枫江第一桥。::||
清代::顾翎::冰纱贴体凉如水。一庭竹影风敲碎。烟漾月横秋。娇波泪暗流。相思销玉貌。怕与愁人道。小楷界乌阑。银笺墨未干。::||
清代::顾翎::相思初解拈红豆。个侬偏替征人瘦。椒阁静愔愔。春归蝶退翎。绿窗寒意重。花底怜幺凤。帘影曲阑斜。茶烟笼碧纱。::||
清代::顾翎::何处杜鹃声。不耐愁听。珊瑚枕上解朝醒。吹落杨花飞作絮，又近清明。双燕拂帘旌。猩色围屏。辛夷花底闭门深。一缕茶烟人不到，慵炙鸾笙。::||
清代::顾翎::风影约帘波。摇漾纹罗。小红阑底按清歌。摘得一枝梅似豆，笑打鹦哥。燕惜落花多。衔衬香窠。梨云梦醒奈愁何。开尽海棠春又半，频敛双蛾。::||
清代::顾翎::鱼子衫轻无限娇。淡妆和泪湿红绡。起来无力整珠翘。铃阁翠分湘女竹，绣床香影美人蕉。冷风凄雨过花朝。::||
清代::顾翎::闲庭畔，风静约帘波。病骨怯眠愁梦断，秋蛾缘损为花多。弹泪背姮娥。::||
清代::顾翎::阑干畔，拜月试新妆。四壁蛩吟秋影瘦，一灯花落夜更长。往事不堪伤。::||
近现代::黄福基::眉宇岩岩侪五老，灵峰道气与扶持。深藏注海倾天泪，写入看云听瀑诗。九日时醪忘魏晋，一龛秋叶梦轩羲。沧尘尽付编年集，晚季功言属孑遗。::||
近现代::黄福基::一巷东西阁两毡，共论齐物已忘年。闭门讲艺酬灯火，入市畸形外圣颠。有道身为车下鲋，无怀诗老定中禅。不妨人向鹓雏嚇，晚几秋窗梦蝶眠。::||
近现代::黄福基::分耽砚席风波阔，百里邮筒各自娱。意切乡梅著花未，寒凝萧寺有诗无。飞磷篝火世如此，中橘艺蔬心岂殊。但得薄田饘粥稳，便专丘壑不江湖。::||
近现代::黄福基::未惯饥驱学忍饥，转喉触讳拙言辞。谁云骨相巉巉薄，不可时施怪怪奇。诗果穷乎宁自韨，贫非病也复何疑。出门有碍成斯世，十亩千奴及早为。::||
近现代::黄福基::平生好雨有奇癖，惜别尤憎今日晴。呵冻巡檐吾自适，冲寒襆被汝难行。亲衰未许客千里，家近犹悬水半程。局束且安名胜地，定收山气与诗鸣。::||
近现代::黄福基::一编流转到山阿，山气灵光与荡摩。脱手风骚关世运，抽身尘土息劳歌。亭怀野史中州在，社续吴溪变雅多。千里陶江寒浩淼，晚窗秋叶近如何。::||
近现代::黄福基::累世斯人厄所知，堂堂三十了嗟吁。残秋刻骨江湖梦，奇语平生罔两居。放眼初伤斜日远，苦吟犹是壮心馀。鸰原定此藏山业，风雨庵头一榻虚。::||
近现代::黄福基::遮眼霜林老屋荒，门无赤脚较卢强。一飘瘦语知客意，数尺乱蒿如我长。归路寒菘绿秋雨，成围晚柚紫斜阳。催诗暝色稍回合，隔水村灯堕杳茫。::||
近现代::黄福基::丈人几谢官田秫，键户耽书却老方。尽有松篁娱岁晚，可知饮啖及秋强。颓风到此逾秦火，绝学居然有郑乡。深愧后生期小子，殷勤但诫少年狂。::||
近现代::黄福基::岁岁虚堂眠白日，今来商略感秋诗。禅斋野饭僧难饱，鬼火狐鸣世可知。因乱转能亲骨肉，登高何处避寒饥。晴明莫说寻山便，还望秋霖涨涸池。::||
近现代::陈振家::此间未卜究如何，绿水青山意兴多。两耳由兹辞聒噪，只身渐次背风波。结篱拟种陶公菊，着手先供道士鹅。蜗角之争烦理会，但听樵话共禽歌。::||
近现代::陈振家::老树千年缀古苔，禽音一日啭千回。溪边野草离披发，岩曲山花烂漫开。带雨行云沉欲滴，弥烟回壑郁成堆。如斯好景几人识，不为采薪谁肯来。::||
近现代::陈振家::绿椰高耸缀蓝天，古岸黄沙水拍船。琼语如听吞舌话，瀛涯忽接换胎仙。南荒已异先时莽，故国谁嗤今日颠。苏子尚然无悔意，人生何处不随缘。::||
近现代::陈振家::万里波涛浸夕霞，岭东回望紫烟赊。故园歌泪付飞梦，异域物情同握蛇。征棹但随流水远，离鸿未必逐风斜。丈夫伸屈寻常事，四海茫茫处处家。::||
近现代::陈振家::一鸣长笛别家山，碧海青天白浪欢。既往百忧留后验，未来万事只前观。弄涛须学渔夫勇，戏浪应同鸥鸟安。遥望前程云水阔，已将得失等闲看。::||
近现代::陈振家::不问才华不问龄，肯从田亩即知青。船横南海赠看水，夜入琼山白赏萤。大有农功资汝学，莫将文理说人听。明朝山上砍芭去，先习柴刀怎发硎。::||
近现代::陈振家::南来决计只须臾，畏见故人评指趋。尘网半生心厌倦，烟波千里浪崎岖。遭逢未把阿谁怨，跌倒端宜自己扶。愿觅长沮从穑稼，强教争做笔头奴。::||
近现代::陈振家::应是烟霞前世身，归寻泉壑结芳邻。家无长物行轻便，榜有荣名情认真。凡铁枉劳高匠煅，散樗或合异山珍。还将卅载邯郸梦，换作殊方眼界新。::||
近现代::陈振家::建树无方枉自惭，早生去志向烟岚。托承玉训来天北，思佩红花下海南。绘绣地球诚大计，忝逢盛事岂无参。鹏溟定有神仙在，似可浮波为一探。::||
近现代::陈振家::风丝穿绿竹，溪影映青椰。闲坐观诸妙，端心味物华。看山怀静气，搜韵笑生涯。自放应无悔，勿嗟前路赊。::||
清代::李叔同::誓度众生成佛果，为现歌台说法身。孟旃不作吾道绝，中原滚地皆胡尘。::||
清代::李叔同::亭亭菊一支，高标矗晚节。云何色殷红，殉道夜流血。::||
清代::李叔同::人生如梦耳，哀乐到心头。洒剩两行泪，吟成一夕秋。慈云渺天末，明月下南楼。寿世无长物，丹青片羽留。::||
清代::李叔同::文字联交谊，相逢有宿缘。社盟称后学，科第亦同年。抚碣伤禾黍，怡情醉管弦。西湖风月好，不慕赤松仙。::||
近现代::李秀峰::围炉消受岁寒身，谁念袁安彻骨贫。门外忽无黄叶路，客来都是白头人。空池昨夜全填满，老屋今年转换新。照我三冬读书处，明窗净几绝纤尘。::||
近现代::李秀峰::一片荒凉地，遥天四面垂。风高鹰去疾，沙阔马来迟。秋树有余色，晚云无定时。孤帆前路客，泛泛欲何之。::||
近现代::李志宏::帆影参差荡碧波，扁舟散发羡如何。几时载酒携诗访，不问人间争战多。::||
近现代::李寿铨::花到秋来放已迟，菊花偏有傲霜姿。海棠已谢芙蓉老，独向西风晚节持。::||
近现代::李寿铨::天容澹荡雨如丝，正是东篱赏菊时。觅得黄花沾得酒，对花把酒读陶诗。::||
近现代::李寿铨::群芳斗艳炫阳春，菊放疏篱迥出尘。冒雨独标清骨骼，经霜弥见好精神。坚持晚节支残局，不借秋香媚俗人。我比渊明尤爱甚，每邀寿客庆生辰。::||
清代::曹家达::朝来忽断雨廉纤，帘幕清寒户戒严。何处行踪觅东郭，漫将傅粉笑无盐。云黏远树沉山麓，风拥回花压帽帘。想见西城吟望处，浮屠幻出一层尖。::||
清代::曹家达::凄凄切切动经时，无限閒愁上鬓丝。蝉蜕未申齐女怨，鬼邻又唱鲍家诗。英雄末路还悲壮，文士遭谗有绊羁。等是怀忧消不得，草虫验取旧风时。::||
清代::曹家达::疏星澹月重门夜，一样秋灯照瘁颜。独旦回文动机杼，此时归梦满关山。兀看飐影风飙暗，欲寄明光道路艰。别有两三星火起，老渔寒拥荻花湾。::||
清代::曹家达::漠漠江春警客心，江楼无恙独登临。塞门榆荚思千里，潭水桃花深百寻。山外杜鹃声更续，草头蝴蝶梦都沉。东皇回驾匆匆甚，层阜长烟又夕阴。::||
清代::曹家达::渍水墙阴暗绿苔，麦苗风后楝花开。渭城朝雨歌三叠，江路斜阳酒一杯。枉遣鹧鸪啼蜀国，况堪麋鹿上苏台。天涯芳草无消息，徒见将离遍地栽。::||
清代::曹家达::积雨浮烟傍地轻，落花啼鸟客心惊。天连野水春无主，山戴斜阳晚入城。旧迹易迷鸿爪印，新愁又傍马蹄生。绿波南浦休回首，隔岁王孙满别情。::||
清代::曹家达::百丈山头日易斜，踏青岁岁望天涯。汉滨游女初遗佩，江岸行人乍忆家。学网蜘蛛即横路，生儿蝴蝶懒思花。采芳若寄长河曲，暮雨芜皋远莫嗟。::||
清代::曹家达::晓来晴日展芳晖，村巷迢遥庶草肥。觅垒鷾儿初过社，抱丝蟢子易成飞。行过山店招红友，好向江楼坐翠微。写就兰亭感陈迹，眼前风景总依依。::||
清代::曹家达::瑟瑟萧萧动远思，东风吹卷曲尘丝。落梅江岸经行处，细草阶庭欲暮时。酒梦暗随灯焰尽，春更还逐炭香迟。朝来扫径花多少，误湿閒愁总不知。::||
清代::曹家达::十里长堤晓露漙，采芳归去渐阑干。入怀生意包藏密，盈掬芳心割爱难。陌上晚花三月尽，草间新绿九秋寒。若教更愈河鱼疾，马勃牛溲一例看。::||
近现代::郭象升::晏岁飞腾暮景斜，闭门深巷隔喧哗。何当雪虐风饕过，听得街头卖杏花。::||
近现代::郭象升::兀坐深宵万念删，遗音飞鸟度檐间。莲洋佳句无端忆，布谷声中四月山。::||
近现代::郭象升::菜圃青青地百弓，垂杨无复絮摇风。晚来小立都成例，消受斜阳一抹红。::||
近现代::郭象升::何处寻芳问牡丹，海棠文杏也摧残。生憎荔挺防人步，著个花儿便号兰。::||
近现代::郭象升::中庭几树白丁香，不耐东风一夜狂。绿叶成阴花事了，帘栊寂寞昼初长。::||
近现代::郭象升::滔滔辨口似悬河，蛮语参军奈汝何。聊比寻僧过竹院，浮生半日付消磨。::||
近现代::郭象升::临溪小驿旧曾经，又逐骡纲队队铃。惆怅客途花事了，凝尘来看折枝屏。::||
近现代::郭象升::杈枒肺腑时时触，悱恻风怀岁岁迁。谁识年来姜桂性，又回诗好到临川。::||
近现代::郭象升::轻裘缓带写梅花，燕处超然息众哗。故里青山犹在望，中原白骨已如麻。几时玉帐重开府，再见金轮转法华。囊底从容馀智叩，尚能赤手捕龙蛇。::||
近现代::郭象升::灯火传觞互主宾，何期斯夕了斯辰。满城风雨秋如梦，近水楼台夜有人。到手深杯争劝酒，恋头旧帽不嫌尘。莫将遍插茱萸话，说向当筵久客身。::||
清代::蔡德辉::晓登八卦山，归来读周易。掩卷一回思，山形尤历历。::||
清代::蔡德辉::才尤刚决节尤坚，和议连番总不然。百计筹谋惟报国，一时流寓况名贤。便教藩服能成事，其奈孱躯不永年。史册流芳终有分，漫将遗恨播诗篇。::||
清代::蔡德辉::森严刁斗拥熊罴，赏罚分明未足奇。只望一身存胜代，敢将两岛抗全师。图开赤嵌形堪踞，业复朱家势莫支。智力难争天命在，多君风调俨须眉。::||
清代::蔡德辉::红旗赤帜树高城，弱冠将军独请缨。宠赉有加天赐姓，徵收无处海屯兵。都缘耿耿心长在，岂为区区发数茎。忠孝由来难两尽，邮书往返不胜情。::||
清代::蔡德辉::沙汕纷纷列舳舻，当年海上拓雄图。鲸鱼入梦生何异，龙种偕来类不孤。人似武侯筹北伐，地同洛邑建东都。知他矢志延明祚，绝岛偏安亦丈夫。::||
清代::蔡德辉::东南半壁拥波涛，保障闽疆气象豪。虎旅千艘开赤崁，牛皮一席捲红毛。延平继世勋名远，靖海劳师战绩高。瀛岛年来增郡县，免他荒薮作逋逃。::||
清代::蔡德辉::海外犹浮海，天涯莫问天。光阴消岁月，身世渺云烟。有笔题神境，无琴操水仙。閒鸥乐忘反，浪迹亦徒然。::||
清代::蔡德晋::龙山苍翠枕西头，水上芙蓉一带秋。云树不须遮望眼，梦中人在木兰舟。::||
清代::蔡德晋::好梦偏教短，寒更故意长。孤衾涵病骨，残月印愁肠。静听鸡鸣杙，时惊犬吠廊。坐深湖墅晓，窗外一庭霜。::||
近现代::金鉴才::清溪花雨绝纤尘，别有洞天一段春。我若浮家也到此，岂能归作武陵人。::||
近现代::金鉴才::草塘伫立最堪思，梦里孤衷似旧时。不是风波平彻底，冰清玉白又谁知。::||
近现代::金鉴才::一抹孤云落照斜，悠然微步过田家。江天雁字归声急，满树风牵扁豆花。::||
近现代::金鉴才::屋角依稀月影残，残时始觉满时难。玉盘洗出中秋夜，犹许人间仔细看。::||
近现代::金鉴才::梧桐垂露曳新柔，一片清光叶外浮。材大莫因琴瑟斫，钟生今已觅封侯。::||
近现代::金鉴才::孤山阅尽万梅花，雨后风前几树斜。莫道人生无定著，能安身处即为家。::||
近现代::金鉴才::回首原来不丈夫，半生潦倒一身孤。今宵更向桐阴宿，赚得浓睡淡梦无。::||
近现代::金鉴才::曾记扬帆过洞庭，一湖深碧映春星。四周隐约光千点，都是寻常落草萤。::||
近现代::金鉴才::画法谁参一指禅，泼翻水墨走云烟。他年会得潘公趣，十里荷花好放船。::||
近现代::金鉴才::平湖一棹动微涟，花影联翩扑面鲜。欲觅新诗乘醉去，莲娃笑指酒中仙。::||
清代::钟令嘉::梦尔天涯路，肩舆往复频。师方为讲学，客岂是依人。驷马题桥志，双亲属望身。而翁坟上草，今已四回春。::||
清代::钟令嘉::仆婢爱菘韭，同锄半亩园。门关饶岁月，居僻远尘喧。夜火机伊轧，家人乐笑言。眼昏今益甚，书帙懒重翻。::||
清代::钟令嘉::心情怜下第，约略似前番。官道应攀柳，家庭已树萱。恃才防暗忌，交友戒多言。结习还当扫，新诗莫诉冤。::||
清代::钟令嘉::频年思子泪，前月抱孙才。忆汝孩提似，原他祖德该。啼声劳客试，秀骨或天来。归日应过膝，闻当笑口开。::||
清代::钟令嘉::汝妹依丘嫂，幽窗共食眠。穿针才学绣，识字不成篇。闺训粗知听，童心未尽蠲。归期宁解卜，时刻掷金钱。::||
清代::钟令嘉::汝妇能承顺，无时离膝前。居然兼子职，久已得姑怜。生育宜佳气，平安似昔年。传声语夫婿，孤馆减忧煎。::||
清代::钟令嘉::北地寒威重，怜伊客里身。音书差慰我，贫贱莫骄人。失路皆由命，安时即报亲。师言当服习，莫负诲谆谆。::||
清代::钟令嘉::绝磴马萧萧，群峰气力骄。苍云横上党，寒色满中条。返辙河如带，扪车迹未遥。龙门划诸水，禹力万年昭。::||
清代::钟元铉::半尺梧桐当春徙，棕裹细荄封泥滓。不惮远来乖土宜，孤干横肩八十里。薶根一月未见生，心焉惊疑怪已矣。瞥然一见二寸芽，参差嫩绿风吹起。根气欲充枝欲长，亭亭独立无所倚。秾艳灼灼移人情，所以看花羡桃李。我性冷淡宜耽幽，偏于梧桐有独喜。结子不与凡木同，点缀叶次珠累累。岂在一叶识秋心，直干疏枝无委靡。::||
清代::钟大源::神物有显晦，两美期必合。重宝传周京，彝器纪汉腊。缅思鼓鞴初，星躔各千匝。匹如剑雌雄，延津未相狎。一鼎蹲祗洹，万古不摧拉。远傍焦先庐，江云护重沓。粹质惊蛟螭，宝气烛阊阖。文奇云雷旋，状古饕餮压。格右释最精，内门辨尤洽。无专暨世惠，一一参秘笈。铜狄休夸仙，石碣倍胜猎。流传夏商后，锡命孝思答。过客事摩挲，不暇探梵夹。矧夸赋玉带，处士留赐牒。巍然独称雄，何物足相躐。祭器共扶风，炎刘司职纳。锓铭认定陶，封地济阴接。辞虽异都仓，孝元事殊协。想赖调滑甘，用享沸吹喝。形兼盉匜卣，腹受升龠合。降神酒酾鬯，升馨气焚蒳。井火类灰灭，劫焰甚波涾。玉鱼随销沈，金碗枉嘬遝。旧物留烝彝，新占非噬嗑。端合俪郏鄏，法物得双恰。京口舟可航，安用瀹济漯。载将东京遗，兼叩西竺法。并峙辉旃林，分别照花塔。制殊齐钟悬，响类粥鼓鞳。或可藏毒龙，未许饲怖鸽。联同奎壁珍，铸岂金铁杂。永镇枯木堂，世守白足衲。佳话佚前代，胜事载新劄。跋过醧舫工，句夺蚕尾惬。何时三诏峰，一棹问禅榻。试手量铉铣，论古谢噂誻。吉金得奇耦，我佛笑且嗒。岐阳共瑰怪，汾阴任萧䬃。郦家注重翻，甄丰本同拓。胜寻瘗鹤铭，江浒屐频蜡。::||
清代::祝廷华::兰言一纸递江隈，艳说南阳辟草莱。腕具灵机誇四美，胸罗实学贯三才。杀青有集搜名著，完白能师轶众材。何幸蓬门驻芳躅，烹鲜践约获追陪。::||
清代::祝廷华::昨从白下访良朋，儗识荆州憾未能。郑国名卿思惠济，焦山胜地许同登。秣陵土厚文思壮，浙水源清气宇澄。更羡淞阳时税驾，主盟诗社兴飞腾。::||
清代::祝廷华::回首音尘近卅年，相逢各自话前缘。斯文未丧尊先圣，大雅能扶赖后贤。北望觚棱成泡影，西游车辙化云烟。咨询旧雨增惆怅，一叙情怀一惘然。::||
清代::祝廷华::三生石上缔良缘，久耳鸿名万口传。警幻难期醒大梦，痴情何处不神仙。滑稽雅擅淳于术，退息当跻卫武年。满腹诗书芬齿颊，漱馀喷上百花笺。::||
清代::祝廷华::岁寒松柏节弥坚，落落高风继七贤。老干输君精力满，新吟惠我墨华鲜。龄周花甲神尤健，春驻蓬壶望欲仙。社友纪年多寿考，得君佳话可同传。::||
清代::祝廷华::墨浪飞腾笔有峰，挥毫奇境眼前逢。传神吴下唐伯虎，植品云间陆士龙。若论文章才更富，每联诗酒兴尤浓。鲰生愧未知门径，怅望灵修敢蹑踪。::||
清代::祝廷华::天许吾侪翰墨香，当春秋色绚柴桑。故迟黄菊示高节，不令红梅冠众芳。三绝才名腾百口，一年佳纸费千张。琼瑶屡惠诗缘结，尤胜当年选佛场。::||
清代::祝廷华::雪后西风砭骨寒，寒侵短鬓益彫残。冰坚泽腹砧声断，霜冷山容木叶乾。老骥心雄尚思骋，胡羊味美为加餐。掌中珠玉珍无比，保抱提携仔细看。::||
清代::祝廷华::赏菊联吟新债了，题梅又喜学林逋。渊明故里花同淡，和靖精庐草不芜。羞与庸流谈仕进，宁逃山泽作诗癯。群英合影成佳话，尤胜唐贤九老图。::||
清代::祝廷华::小春佳日暴秋阳，天气晴和夜不霜。十哲同堂今盛事，百年衰运此重光。人人争祝千龄宴，岁岁欢胪九酝觞。尤喜菊为延寿客，藉斯煊染兴弥长。::||
近现代::宋辅仁::留春春不住，饯春春已去。适将追送春，不识春归路。春归不可寻，笑问知何处。可惜少年时，枉自伤迟暮。::||
近现代::宋辅仁::烟光凝空暮山紫，丛芦飞雪霜花死。游啸清秋野路长，残照山阿白云里。沉沉荒寺隐疏林，尽日清凉无俗音。满地幽苔没行迹，蛛丝昼锁岩蒿深。破瓦鳞鳞窜苍鼠，阴房铜仙宝华古。空庭丹桂老无花，正殿炉烟绕柱斜。白首贫僧叹零落，日暮西风啼老鸦。::||
近现代::宋辅仁::枥骥篝鹰茹苦辛，频年相与困风尘。饥驱且进嗟来食，从古翳桑有饿人。::||
近现代::宋辅仁::三叠渝关趁晓征，峦烟断处岭云生。尘寰多少崎岖事，历尽崎岖蜀道平。::||
近现代::宋辅仁::秧田水满绿萋萋，杨柳成阴暗短堤。独立月明人静处，乱蛙喧后子规啼。::||
近现代::宋辅仁::桑麻鸡犬自成乡，十亩如云稻子黄。篱豆花疏秋尚浅，凉风一路木樨香。::||
近现代::宋辅仁::独坐藤阴院，无聊自检书。瓮头新酒熟，问有客来无。::||
近现代::宋辅仁::南薰五月时，采菱向江口。心心遗所思，不顾刺侬手。::||
近现代::宋辅仁::血洒平芜扑鼻腥，五州转战走雷霆。思兄作客三千里，愧我虚生五十龄。远道遗鱼时断续，闲门了鸟日东丁。苍茫秋色萧森气，四望高歌两眼青。::||
近现代::宋辅仁::霄汉双星望鹊梁，重来佳会引杯长。不知今夕为何夕，却自宜昌下武昌。太息人言无黑白，那堪时事变苍黄。寄身天地已如客，况复羁栖思故乡。::||
宋代::薛季宣::导水要穷神禹迹，驱山每恨始皇移。晋家安石非无事，高镇神头有著棋。::||
宋代::薛季宣::我不知人人我知，体交无味亦何为。朝阳鸣凤翔千仞，却是梧桐实未离。::||
宋代::薛季宣::忧河之浊泣清之，每笑周人切见几。麟史究观王室乱，异情元不是公非。::||
宋代::薛季宣::我行永久亦何伤，仆马痡瘏不是忙。田卒污莱皇父去，憖遗将若守吾王。::||
宋代::薛季宣::一阳萌动黄宫下，正是寒威合海时。闭户先生莫惆怅，雷行龙跃定前期。::||
宋代::薛季宣::鼾睡懒醒先处士，回光坐照老宾州。西来大笑朝天子，一宿不为桑下留。::||
宋代::薛季宣::阅世光阴云掣电，忘形踪迹浪浮萍。翩然行逐西风去，聊复人间得此生。::||
宋代::薛季宣::拖被蒙头贪睡足，莎庭卧鼓喏衙迟。宾僚莫讶吾慵甚，忙里偷閒亦暂时。::||
宋代::薛季宣::称职关东汉吏良，作公名损浩难量。试看鹖雀为神雀，无复飞蝗食凤皇。::||
宋代::薛季宣::公旦征淮难疐尾，仲尼去鲁速吹毛。圣贤出处平生事，间不容针却中惊。::||
明代::区怀年::无限晴光春可怜，几堪萦日复萦烟。碧桃红杏休相妒，留与封家作锦缠。::||
明代::区怀年::晓风谁建妙香幢，衰鬓终怜素影双。山鸟不知林气蔼，乍疑晴雪照蹊窗。::||
明代::区怀年::不逐东风桃李春，独含贞素待幽人。疏姿晚映寒岩碧，草阁烟篱次第新。::||
明代::区怀年::紫贝青裳思不任，日南珠树惬冰心。空山百卉羞零落，自展瑶华对夕阴。::||
明代::区怀年::云去谷能幽，云来涧初白。惟有山中人，解指云踪迹。::||
明代::区怀年::春皋閒霢霂，积霭昼多阴。欲指烟中寺，霏微不可寻。::||
明代::区怀年::桑木难为攀，金乌荡空白。三山倒影来，转觉沧溟窄。::||
明代::区怀年::入林缨可濯，百尺泻清泠。不用张萝幌，潺湲待客听。::||
明代::区怀年::溪阴老云衲，乞食过前村。薄暮疲筇笠，空山闻扣门。::||
明代::区怀年::郁水抱璿宫，飞甍湛新渌。势欲浮空明，何人断鳌足？::||
近现代::郑泽::霁夕天气清，凉雨散余热。露华沾人衣，闲庭粲星月。开轩聊容与，境适神超越。尘虑倏已寂，物役如可绝。烦暑不我蒸，灵宫自澄澈。慕彼逍遥游，庄义洞幽赜。::||
近现代::郑之章::岁次丁丑海扬尘，倭奴发难析木津。野心勃勃肆鲸吞，万里江山半楚氛。老夫辟地庄泾村，岁暮还乡增悲辛。是岁十月十七晨，敌始入境纷杀人。郭五夙具劣性根，迎敌邀功妄自尊。乡人忍痛至戊寅，四月十二屈复伸。越月相率祀关神，敌忽来袭游击军。东南两市纵火焚，更毁福地与凤山。己卯六月十二辰，飞机一过死横陈。讵意十一月之间，军化虫沙力告殚。大好枌榆乡再沦，辛已闰六月中旬。赵壁虽曾浃辰完，煞恨复来沈汉奸。要敌护驻新其身，鸱毁民屋百千橼。筑城大于景云年，俄而狼狈自相残。焚巢殃及南市尘，为虎作伥却复前。一蟹不如一蟹鲜，吸民脂膏将竭焉。天幸国府善交邻，盟军东指敌胆寒。乙酉孟秋月上弦，受降捷报通国传。再宿我军来保安，残敌鼠窜民腾欢。庆祝胜利着先鞭，举目新城一刷新。::||
近现代::邓缵先::十里一小村，百里一小市。村仅三两家，市惟高梁米。长途风萧萧，海阔天空似。人言玉关外，风俗非清美。讵知民习淳，浑噩犹太始。垄吠夜无惊，狼烽刃不起。人言瀚海旁，豺虎扰鹿豕。讵知土地广，衣食赖以庇。种桑资蚕织，艺稻勤耘籽。尘外有达人，桃源良可拟。无见复无闻，井上螬余李。不逢栗里公，恍遇于陵子。西望昆仑山，缥缈隔万里。昨夜梦回归，归来家人喜。儿童皆长大，庭树茂如彼。亲戚来聚见，欢容词娓娓。自道作客时，念念及桑梓。尝梦还故乡，昨非今乃是。既归聊自得，再游勿复尔。马嘶惊我醒，乃恒仍梦里。::||
近现代::邓缵先::博克达山万古雪，皑皑凌虚高莫测。胚胎五岳势郁蟠，阜康县南火州北。巍峨天外耸三峰，中原地窄容不得。山腰藏纳两巨海，异卉奇葩千年在。博望遗踪尚渺然，定远丰碑终不改。龙潭源与河汉通，兴云致雨天无功。试看天山南北路，沃野万顷泉膏融。年年边氓足衣食，耕凿依然大古风。::||
近现代::邓缵先::玉笛声凄不忍听，天涯非絮感飘零。春来怕惹行人折，三月柔条未肯青。::||
近现代::邓缵先::汗血龙驹入汉关，武皇爱惜自欢颜。瑶池绿满长生草，还欲驱车上玉山。::||
近现代::邓缵先::博达三峰高插云，彩云一朵护山巅。达摩面壁留奇迹，陵谷迁移数百年。::||
近现代::邓缵先::瑶池宫阙接崆峒，山色虚无荡远空。天马晓行银汉外，石鲸秋度玉潢中。::||
近现代::邓缵先::伊吾春色满闾间，知是边城雨露沾。七宝云车双鹤健，万株烟柳九龙潜。园瓜入贡甘如醴，岩瀑悬空密似帘。世效忠诚鹰爵禄，穹庐毳幕静恹恹。::||
近现代::邓缵先::长榆浅草遍天涯，废垒荒营一径斜。紫塞萧萧秋去马，丹枫点点暮归鸦。玉颜愁黛飘香粉，羌笛悲声怨晚霞。瀚海阑干多少恨，襟痕烛影隔窗纱。::||
近现代::伯昏子::天光敷赤练，烟树跃金丸。移雾田畴出，衔霜燕雀寒。直涂渐欲尽，思戚岂无端。性本亲高古，皆因世俗难。::||
近现代::伯昏子::清朗观嘉获，迢迢向故庐。寒波湖海满，老荻夕阳疏。灯影渐明灭，山形各疾徐。侧身簸浪上，几度至华胥。::||
近现代::伯昏子::惶惶去古邑，破驾曳泥淤。夺路看遮帽，过街化漏鱼。危楼皆发指，乱树未安居。云浦正愁黑，翳心安可除。::||
近现代::伯昏子::帝业终何代，偏安皆一时。危城孤雁入，荒树暮阳迟。久识天心远，未因人欲移。归途谁为卜，云岳两难知。::||
近现代::伯昏子::江树尘鸥下，往来浊浪飞。因风听《茉莉》，失寐咀咖啡。夜岂偕时尽，心多与事违。青灯一何暗，讵可洞幽微。::||
近现代::伯昏子::尘辔相门外，寒空出二姝。贯云通寂灭，苦雨护浮屠。廛脊勾相叠，客心叹未徂。周遭虽陋巷，闻道不言孤。::||
近现代::伯昏子::久在樊笼束，飞天谁与筹。仓皇出人世，破碎望神州。荒亩分棋局，童山乱石头。舱中何所事，一曲听无愁。::||
近现代::伯昏子::百二秦关外，鲁连安与论。天方飞羽檄，海国晦乾坤。衅鼓皆人血，招魂遍鬼幡。文王今已没，谁肯让闲原。::||
近现代::伯昏子::入塞春云疾，因风过草梁。关山邻古道，石寨出横冈。栈识明驼迹，门寻铁马珰。虽难避秦火，亦足托乌乡。::||
近现代::伯昏子::地暖冰山坼，先危岛国居。言微可沉陆，罪重岂由书。鼠社增圬饰，云经累注疏。何时堪濯足，归去倚衡庐。::||
近现代::施蛰存::终古西兴渡，行人尔许忙。缁尘贾客担，黄竹女儿箱。孰了莼鲈计，新来寇盗狂。风波愁失所，铁弩待钱王。::||
近现代::施蛰存::刺促三弓地，江湖百感身。忽回鸿鹄志，来与石泉亲。秋菊有佳色，长安无故人。鹿车堪共挽，原宪未全贫。::||
近现代::施蛰存::吾来岂怀古，独上越王台。吴下云山远，秋深画角哀。感时思处女，尝胆邈雄才。天下危如此，灵风安在哉。::||
近现代::施蛰存::一贫真到骨，五柳幸当门。吾已耻弹铗，汝差能采蘩。亲存讵为老，意得或忘言。且吃椒盘果，斯须语笑温。::||
近现代::施叔范::将堕头颅刀下夺，草间从无此奇兀。回天力竭鹧鸪黄，遁入萧街卖药活。饥来更鬻无根兰，笔笔风霜起残山。山松日老头垂白，元气排□迸金石。馀生别有天地开，花乳□艳端溪赤。怒艳纷披皆泪花，半入桑田半海涯。鲒□亭圮高文在，读之往往神鬼嗟。海枯晚出澄泥砚，中窟蛟龙手亲选。当年定草万檄书，马背相随共苦战。吁嗟乎，遗民历代推梨洲。仲兮寂寞三百秋，我思其人狂叩头。四明山，黄竹浦，汾河水凝太行土。留此一片稀世珍，韩陵之碑周石鼓。::||
近现代::姜胎石::此何声也，记儿时、遍访龟年遗躅。多少痴情和热血，付与豪丝哀竹。去日堂堂，余音袅袅，未断先求续。曲难离口，敢夸余耳闻熟。何意四海扬波，孤悬一岛，大有阳春曲。读到百回同不厌，总似清言霏玉。啸爱孙登，浦临黄歇，空羡双梅屋。万年三塔，愿君垂老多福。::||
近现代::姜胎石::意气动湖海，我最爱元龙。记曾橐笔黄埔，恰喜与君逢。同是鸾飘凤泊，赖有花香鸟语，吟兴十分浓。转瞬卅年矣，尊酒不曾空。追往事，历燕粤，浙西东。倦游偶息，鞭影握手到吴中。忽报行年六十，我愧犹迟五载，鬓秃更头童。两字祝清健，韵语当呼嵩。::||
近现代::姜胎石::打桨烟云里，白公堤下孤舟倚。点点萍花，流不尽真娘珠泪。懒去寻秋，没个南朝寺。君莫笑，海外神仙吏。乘海风吹到，访遍寒山故址。结构今何似，亏他摹写诗中意。渔火江枫，谁省识当年愁思。一样钟声，搅破离人睡。过夜半，夜色阑珊矣。祈满天霜月，今古都成韵事。::||
近现代::姜胎石::迎春楼外且停车，大嚼屠门意自如。到底江乡风物美，鱽鱼缠过又鲥鱼。::||
近现代::姜胎石::平沙浅处架浮桥，咽住滩头来去潮。偶倚危栏窥北岸，瓜州艇子隔江摇。::||
近现代::伯昏子::城阙已难啼旧乌，督辕曾亦走沙狐。閒人若问长安事，但寄贾生之废都。::||
近现代::伯昏子::汉乐唐伎胥以沦，梳妆时世尚尖新。熙熙雁塔题铭处，谁作狂吟复雅人。::||
近现代::伯昏子::青山难挽栈边云，佛窟梵音何处闻。枕梦空怜陇头月，当时曾照隗将军。::||
近现代::伯昏子::海市氤氲望梦中，浮沉大邑若孤蓬。绛霄登陟谁扶坠，醒觅黄头是邓通。::||
近现代::伯昏子::黑云镇压百重楼，疑是天心抱隐忧。昨夜笙歌人散尽，槐风吹雨梦尤稠。::||
近现代::伯昏子::露残红冷瘗荒宫，招隐萋萋思八公。时彦不谙丹鼎事，但从鸡犬学摩空。::||
近现代::伯昏子::艳妻煽处岂无期，剑气常随牛斗移。狼纛当时回铁甲，祗因遍地是男儿。::||
近现代::伯昏子::药山问对悟云瓶，御柳金河一梦醒。莫效穷途阮郎哭，长衢依旧耀寒星。::||
近现代::伯昏子::社鼓空喧绕暮鸦，关河仍锁祖龙家。召平不待秦亡后，安敢青门学种瓜。::||
近现代::伯昏子::割势防萌事亦奇，榷牛引类一何慈。身形变化本空有，宿业愆深哪得知。::||
明代::黄省曾::葡萄行狡兔，扶荔走熊麃。不是弓弦绝，谁知海西胶。::||
明代::黄省曾::毛车乘弱水，燕卵献麒麟。奇香闻百里，惊动八街人。::||
明代::黄省曾::金镜四尺广，紫河万里长。还愁魑魅见，复爱霜荷香。::||
明代::黄省曾::汉帝贵神雀，楚人重山鸡。琅玕不能食，梧桐非所栖。::||
明代::黄省曾::十朝不一饱，郎从东西去。绩麻妾换粟，牵衣劝郎住。::||
明代::黄省曾::唤郎郎不应，郎自城中回。县官加粮税，面色如土灰。::||
明代::黄省曾::钓鱼鱼上钩，聊与我妇烹。哺糜过今夕，且莫愁天明。::||
明代::黄省曾::去年种莲人，莲开人巳没。今我更不乐，镜里改颜色。::||
明代::黄省曾::鸡鸣望东方，冥冥曙未开。何意催租吏，咆哮入门来。::||
明代::黄省曾::出门复出门，致辞问老翁。郡县如猛虎，可与畴昔同。::||
近现代::顾保瑢::蝴蝶双飞花解语。妙笔传来，巧绘同心侣。傍着栏干穿复度。月明应被嫦娥妒。慧福多由天付与。蕴酿温存，两两清如许。不解人间离别绪。非痴非醉添娇妩。::||
近现代::顾保瑢::飞来一幅惊鸿影。渴念都消尽。湖山犹记晚妆迟。仿佛殷勤旅舍夜谈时。不堪自抚尘容貌。愧泛琼瑶报。那番嫩约要重寻。无恙秋风扫径待君临。::||
近现代::顾保瑢::水光照见人如玉，绝代仙姿。绝顶书痴。借影清波慰所思。无端添上人三两，蓦地相期。竟不分离。傍着栏干竞笑嬉。::||
近现代::顾保瑢::双双并坐。更有二郎人一个。荡桨推篙。容与中流傍小桥。相偕游侣。柳郑姚王都自许。大好湖波。摄住图中莫放他。::||
近现代::顾保瑢::闻说西泠系我思。名流咸集各无差。湖山不恨到来迟。香径燕泥飞片片，碧栏蝶粉染丝丝。清明已过落花时。::||
近现代::顾保瑢::情愿此间乐死。说甚我非彼是。结伴笑谈余。语音殊。人影珠穿一串。闲步六条桥畔。临水更登山。几时还。::||
近现代::顾保瑢::孤山一角瘗芳魂。凭吊独伤神。悦己谁容，知音难觅，同是可怜人。凭谁演出凄凉影，颦笑竟成真。似梦情怀，如花颜色，倘或再来身。::||
近现代::顾保瑢::烟波浩渺。十里西湖春色好。浅缘深红。映入楼台倒影中。扁舟一叶。相将笑荡中流楫。日暮风寒。半臂凉生翠袖单。::||
近现代::顾保瑢::天下有情成眷属。愿已平生足。今朝未免似含羞。私与檀郎同拜祝温柔。相传此老钟情特。好合凭神力。痴心儿女古来多。更愿同携共浴爱河波。::||
近现代::顾无咎::明月婵娟风飒飒，梧桐叶坠晚凉天。秋陪夜色凉如水，闲煞一丛白凤仙。::||
明代::曙光::秦淮渡，碧波流，冷月斜明花外楼。仙人掌满金茎露，桂子香寒玉殿秋。::||
明代::赠钰::庞公虽两足，何曾到城府。躬耕南亩中，农作甘自苦。皇虞世已远，至道卑若土。君看天柱折，非是不可补。遗安有深诲，百世激贪虏。::||
明代::慧秀::三因不究病何长，人日晴和强下床。托命瘦筇翻似躄，怖头明镜实非狂。梅横露蕊犹包紫，柳亸烟梢渐著黄。洒翰檄魔文已就，波旬应向藕丝藏。::||
明代::慧秀::左徒忠愤见词章，风阻舲船拜庙旁。鱼腹吐云天半黑，龙门吹浪日俱黄。蕙肴桂酒乡人荐，修幕灵衣估客张。应念远游将托乘，涉馀容与上涔阳。::||
明代::慧秀::细霭轻岚散竹林，支颐小坐听晨禽。未蒸花气机偏涩，乍写春声意独深。缓引易调多种舌，琐言难竟一生心。何如隐忍过残腊，末路风烟恐不禁。::||
明代::慧秀::鹤发神仙纪，蝇头梵字书。请僧开宝藏，作供施金鱼。海众投莲社，门人奉笋舆。夙乘坚固誓，祇树藉安居。::||
明代::慧秀::八座荣天禄，三祗证妙身。慧涵清净理，寿历太平春。绮席徵歌少，篮舆入社频。阶前戏彩客，亦足法王臣。::||
明代::慧秀::日出苍烟尽，千山入望新。风流临水树，云逆过桥人。花竹殊无恙，茅茨未有邻。颓然自终古，不是学逃秦。::||
明代::慧秀::茅屋青岩半，云来路已迷。树深松鼠竞，花暗竹鸡啼。绝壁吹寒瀑，空潭饮素霓。日斜山影里，樵语下前溪。::||
明代::榴花女::秋江塔影似摇铃，风雨萧萧暗怆情。铜岭场荒灵气在，银塘军散霸图经。榴花留闪征袍血，龙峡犹闻战水腥。身殉韶阳终报主，明月羌笛咽孤城。::||
清代::樊增祥::柳丝长，榴萼吐。梁燕双双，梁燕双双乳。润逼薰垆衣楚楚。过了黄梅，过了黄梅雨。掩纹窗，开月户。花影移云，花影移云母。红药未开人便去。记得花无，记得花无主。::||
清代::樊增祥::松作公，竹成个。情是青心，愁是秋心做。盼到妆楼新雁过。雁字中间，莫认佳人错。月半明，日半暮。累土为台，有个人人坐。一把相思红豆颗，妾手接来，付与何人可。::||
清代::樊增祥::孔雀罗衫浅淡，牡丹纱槅通明。自照水边鬟黛影，总厌花间笑语声。钗头艾虎轻。画省袍靴已散，小帘巾扇相迎。未觉今年重五负，又道昨宵双陆赢。脸霞和酒生。::||
清代::樊增祥::薰风院落，有红榴百朵，敛约生衣傍花坐。试青缯画扇，白定茶瓶，垂柳外、常有流莺过我。小斋题画舫，短短扶栏，十扇窗扉玉连锁。满种四时花，剪绿科黄，兼料理、松彡竹个。便澹雨、浓晴总相宜，算花底周旋，有功无过。::||
清代::樊增祥::银州北指，是当年织女，示现仙軿彩云处。愿萧郎贵寿，长好长圆，花月底、换了颦烟泪雨。玉阶携手话，红药将离，莫咏南朝谢郎句。花下数归期，抹丽开时，应博得、罗帷心许。待乞取、龙涎作香材，把玉琢猊炉，紫烟长聚。::||
清代::樊增祥::茱萸绣幰，载青腰玉女，重返鹣巢最深处。正薰炉烟润，一晌偎人，罗袖底、还带江南杏雨。一年银浦隔，桃叶迎归，重咏白团扇中句。无赖是星轺，北望金城，偏杨柳、青青如许。但乞取、珂骖早归来，莫忘了云屏，翠眉长聚。::||
清代::樊增祥::风前双柳舞傞傞。试轻罗。晚凉多。剪取潇湘，生翠上帘波。一树黄栀新月映，和素女，斗倘蛾。绿钱点点发新荷。拂青萝。衬青莎。一角池阑，红断似摩诃。玉骨冰肌慵未起，还记否，洞仙歌。::||
清代::樊增祥::送春归。乍寒还暖，凄凄已入黄梅。看小草新书团扇，单衣犹怯轻𦄢，雨晴并佳。髹盆芍药初开。春后才纡金带，花中独领黄扉。又却是、东风猛吹帘竹，玉垆烟冷，脸波红润，定知妃子频添酒晕，香山长有诗来。且徘徊。留看月中玉杯。::||
清代::樊增祥::恁匆匆。送春归去，垂杨不系青骢。又砚北轻沾粉絮，市南初卖樱桃，百花已空。新来事事都慵。禅榻自怜华鬓，妆台忘画眉峰。可奈是、朝晴暮阴天气，燕啼莺妒，翠围红舞，谁能禁断连昌夜雨，勾留馺娑春风。曲栏东。将离一花更红。::||
清代::樊增祥::尽潇潇。画檐鸣玉，无眠又过今宵。早鹤禁催残银箭，魫窗深掩红罗，夜香罢烧。曲屏风底无聊。敲落琴边松子，滴穿纸样芭蕉。甚未到、秋来杜陵先瘦，楚衣香润，越瓯汤嫩，那堪鬓已丝时览镜，酒初醒处闻箫。怕明朝。销魂柳边一桥。::||
近现代::崔荣江::故曲吟来为故客，几声檀板红牙。前缘已杳付恒沙。那年头上髻。换了鬓边花。滋味堪堪言不得，弦音拨弄吁嗟。酸甜苦辣各些些。尔仍居海角，我已走天涯。::||
近现代::崔荣江::分付尘消一味，抟挼心碎经年。多情勘破到无言。灰飞花下事，落寞指尖弦。夜里偷偷弹泪，晓来黾勉承欢。不教莺燕笑花残。宫商音渐杳，淡了旧云烟。::||
近现代::崔荣江::高杪葳蕤争荫，瘦红无语怜垂。小荷尖角怯生时。柳梢双燕剪，帘外数蜓飞。不欲向春言别，几番兰指挼衣。倩谁知晓者心思。当年君若此，一去念无归。::||
近现代::崔荣江::柳眼诧红飞雨，蝶心嗔绿沾衣。一嗔一诧憾情微。我心犹缱绻，斯意已翩飞。谁个不曾怜惜，奈何屡屡相催。便落泥尘作红堆。此身拼一劫，来日复芳菲。::||
近现代::崔荣江::杨柳东风初绿，我心孤独长衰。春来再度惹相思。花开阡陌早，人约小园迟。念冷闲楼空阁，梦残孤枕纱帏。何时风信递佳期。莫教春又老，皱了我双眉。::||
近现代::崔荣江::早上清风吹小径，幽幽送远青箫。闲愁一管不堪调。草间朝露，为我泪轻抛。鱼雁不知人寂寞，悠悠云水逍遥。嫌我音书太唠叨。于今不肯，将我信儿捎。::||
近现代::崔荣江::已有春风临小苑，何花一树先开。轻寒尚未蝶飞来。我心如蝶，愿与尔相偕。让我枝头拈一朵，微微踮起红鞋。花儿无语有悲哀。何将乱摘，当作美人钗。::||
近现代::崔荣江::此世浑浑情不耐，别留几次徘徊。月明时候醉陈醅。浇肠蚀骨，寸寸磨成灰。但许轮回能择取，来生身是新梅。凋来千瓣亦香堆。清风旋起，缀上玉人衣。::||
近现代::崔荣江::月照塘中荷影，人梳楼上妆台。青丝辫发镜前开。香心掬在手，思念落入怀。记得当年今日，莺声啼破云埃，子牵侬手久徘徊。今持蝴蝶剪，心字向君裁。::||
近现代::崔荣江::露酒花筵双玉箸，庚寅味道弥新。秋池一漾胜春津。韶华旻日丽，红点小樱唇。为甚娥眉时暗蹙，怛忧鬓上霜痕。赖谁慰得散愁云。鸥盟花下约，共老世间尘。::||
近现代::陈毅::投生革命即为家，血雨腥风应有涯。取义成仁今日事，人间遍种自由花。::||
近现代::陈毅::南国烽烟正十年，此头须向国门悬。后死诸君多努力，捷报飞来当纸钱。::||
近现代::陈毅::断头今日意如何，创业艰难百战多。此去泉台招旧部，旌旗十万斩阎罗。::||
近现代::陈樗::天外随阳雁欲慵，稻粱谋尽有相从。西山顽石怜精卫，金谷明珠笑懊侬。薪胆初闻忘越耻，蕨薇竟见拜周封。于今四海多归客，昔日王阳到处逢。::||
近现代::陈樗::偃蹇瑶台见佚女，高辛先我恐湘累。相从只惜雀无角，不好非关鸩做媒。从此汉皋温玉佩，却教歇浦寂珠綦。劝君珍重高山操，并世倘逢钟子期。::||
清代::陈蔼如::一城如斗傍山丘，岭表钟灵此地收。龟海碧波盈万顷，羊峰翠黛壮千秋。夕阳西照禅宫古，风景南来隐洞幽。最喜娄湖漂胜溉，昂然狗石镇中流。::||
近现代::陈寥士::世路浑如蜀道难，茫茫只乞一枝安。少年盛气终成悔，老屋秋风渐觉寒。梦影吹魂多惝恍，泪痕涴袖各阑珊。平生肝胆消磨尽，但向樽前记小欢。::||
近现代::陈寥士::环中象外多清思，华国词章见一斑。诸子高吟黄歇浦，不才归卧赤堇山。向阳衣锦人知宝，投暗明珠我未顽。遍让诸方成彻悟，砉然声律出禅关。::||
近现代::陈锦汉::待月倚楼西，坐久夜未上。四顾景茫茫，昏黑穷远望。层霄暮霭合，贝阙失清旷。明河淡不辉，繁星见三两。纤阿御晶轮，寂密秘音响。美人在何处，引领空惆怅。归卧息烦襟，澄怀悟色相。无心引月看，玉镜照窗朗。::||
近现代::陈锦汉::西士谈天演，持论亦多偏。优胜而劣败，其然或未然。项籍战百胜，身殒乌江边。高祖师屡北，终竟天位传。胜者何必武，败者庸非贤。安在万夫雄，尽操必胜权。下士竞文战，过合亦天缘。多才盛文藻，仕路多迍邅。庸人一朝倖，稳步升鼎铉。时乖巧逊拙，运至丑增妍。造化无成心，物候有变迁。第凭寸管窥，乌知浩荡天。::||
近现代::姚佳::麒麟仁兽出而终，夫子缘何怨道穷。闻所未闻鸡犬梦，忍无可忍马牛风。扶摇一衲过千水，羁勒三尸及九虫。染指流年皆怪事，忘言咄咄漫书空。::||
近现代::姚佳::长绳系日任东西，几度霜桥茅店鸡。月没星稀天下旦，秋归雁远水云迷。莫衷一是蒙头酒，日上三竿曳尾泥。唯有此中可避世，安之若素去来兮。::||
近现代::姚佳::与世沉浮尤可哀，骷髅一剑向谁开。曾经指鹿马非马，到底诗人才不才。万壑云山明月在，漫天花雨怒潮来。汤汤沔彼东流水，帝利于吾何有哉。::||
近现代::姚佳::凿井耕田一欠伸，桃源何处避嬴秦。溥天之下皆王土，率土之滨尽侍臣。漠不关心兴替梦，若无其事郁陶人。浮生了了秋风里，在涧在阿悲溷茵。::||
近现代::姚佳::蔚然深秀挂蓬冠，青壁丹崖十八盘。登泰山而小天下，蹑云海已列仙官。红门晓日缘何赏，柴望遗风如是观。岱岳峥嵘梁父险，置身霄汉觉高寒。::||
近现代::姚佳::醒逃书剑醉逃禅，遁世无为岂偶然。浩荡江湖归野鹤，苍茫风雨噤寒蝉。生明桂树山中月，渡远秋云海上天。长夜未央思不已，小楼独坐柳如烟。::||
近现代::姚佳::满座春风万象钦，一湖烟雨入杯斟。今宵足饮桂花酒，长夜仰看明月心。大化栖迟容客醉，流年顾盼俟秋吟。金波玉彩无量寿，皓旰天宫今古今。::||
近现代::姚佳::万川东注一山遮，吞海留云更舜华。十二时中峰凝碧，三千里外水浸霞。仙人由此觑青鸟，法海缘何降白蛇。成败江天闻战鼓，输赢玉带换袈裟。::||
近现代::姚佳::廿五年前随学去，百千万念上心来。功名断送留仙枕，日月平分延寿杯。无尽虚云空雪相，欲归远梦斸烟莱。放生伏虎皆如意，海会西贤笑口开。::||
近现代::姚佳::九龙灵照幻耶真，行到漕溪一问津。掬水饮之香在手，看山归也月随人。宝林雨洗池中物，玉界风吹陌上尘。千佛袈裟传六祖，五花七叶十分春。::||
近现代::郑泽::霁夕天气清，凉雨散余热。露华沾人衣，闲庭粲星月。开轩聊容与，境适神超越。尘虑倏已寂，物役如可绝。烦暑不我蒸，灵宫自澄澈。慕彼逍遥游，庄义洞幽赜。::||
近现代::郑之章::岁次丁丑海扬尘，倭奴发难析木津。野心勃勃肆鲸吞，万里江山半楚氛。老夫辟地庄泾村，岁暮还乡增悲辛。是岁十月十七晨，敌始入境纷杀人。郭五夙具劣性根，迎敌邀功妄自尊。乡人忍痛至戊寅，四月十二屈复伸。越月相率祀关神，敌忽来袭游击军。东南两市纵火焚，更毁福地与凤山。己卯六月十二辰，飞机一过死横陈。讵意十一月之间，军化虫沙力告殚。大好枌榆乡再沦，辛已闰六月中旬。赵壁虽曾浃辰完，煞恨复来沈汉奸。要敌护驻新其身，鸱毁民屋百千橼。筑城大于景云年，俄而狼狈自相残。焚巢殃及南市尘，为虎作伥却复前。一蟹不如一蟹鲜，吸民脂膏将竭焉。天幸国府善交邻，盟军东指敌胆寒。乙酉孟秋月上弦，受降捷报通国传。再宿我军来保安，残敌鼠窜民腾欢。庆祝胜利着先鞭，举目新城一刷新。::||
近现代::邓缵先::十里一小村，百里一小市。村仅三两家，市惟高梁米。长途风萧萧，海阔天空似。人言玉关外，风俗非清美。讵知民习淳，浑噩犹太始。垄吠夜无惊，狼烽刃不起。人言瀚海旁，豺虎扰鹿豕。讵知土地广，衣食赖以庇。种桑资蚕织，艺稻勤耘籽。尘外有达人，桃源良可拟。无见复无闻，井上螬余李。不逢栗里公，恍遇于陵子。西望昆仑山，缥缈隔万里。昨夜梦回归，归来家人喜。儿童皆长大，庭树茂如彼。亲戚来聚见，欢容词娓娓。自道作客时，念念及桑梓。尝梦还故乡，昨非今乃是。既归聊自得，再游勿复尔。马嘶惊我醒，乃恒仍梦里。::||
近现代::邓缵先::博克达山万古雪，皑皑凌虚高莫测。胚胎五岳势郁蟠，阜康县南火州北。巍峨天外耸三峰，中原地窄容不得。山腰藏纳两巨海，异卉奇葩千年在。博望遗踪尚渺然，定远丰碑终不改。龙潭源与河汉通，兴云致雨天无功。试看天山南北路，沃野万顷泉膏融。年年边氓足衣食，耕凿依然大古风。::||
近现代::邓缵先::玉笛声凄不忍听，天涯非絮感飘零。春来怕惹行人折，三月柔条未肯青。::||
近现代::邓缵先::汗血龙驹入汉关，武皇爱惜自欢颜。瑶池绿满长生草，还欲驱车上玉山。::||
近现代::邓缵先::博达三峰高插云，彩云一朵护山巅。达摩面壁留奇迹，陵谷迁移数百年。::||
近现代::邓缵先::瑶池宫阙接崆峒，山色虚无荡远空。天马晓行银汉外，石鲸秋度玉潢中。::||
近现代::邓缵先::伊吾春色满闾间，知是边城雨露沾。七宝云车双鹤健，万株烟柳九龙潜。园瓜入贡甘如醴，岩瀑悬空密似帘。世效忠诚鹰爵禄，穹庐毳幕静恹恹。::||
近现代::邓缵先::长榆浅草遍天涯，废垒荒营一径斜。紫塞萧萧秋去马，丹枫点点暮归鸦。玉颜愁黛飘香粉，羌笛悲声怨晚霞。瀚海阑干多少恨，襟痕烛影隔窗纱。::||
清代::郑兰孙::评花醉月才人事。倚马千言，独树骚坛帜。开府参军多逸思。清新别具天然致。琳琅一卷藏遥笥。丽句仙心，密密珍珠字。此日胸存湖海志。它年风送摩天翅。::||
清代::郑兰孙::携来戛玉敲金句。不弃荒芜，嘱我从头注。价重鸡林云锦护。闺中窃恐涂鸦误。回环雒诵匪朝暮。一爽尘襟，似嚼寒梅素。想见吟成夸七步。珊瑚笔底花常吐。::||
清代::郑兰孙::江南江北春光好。一枝岭上开偏早。占得众芳先。凌寒瘦影妍。罗浮清梦足。翠倚琅玕玉。写向画中看。香飞上笔端。::||
清代::郑兰孙::耳熟清名久。数东皋、骚坛名士，君应居首。健笔凌云谁得似，合称才量八斗。定不让、当年欧柳。何幸芜词劳染翰，赐题笺、敏速夸神手。九天外，落琼玖。浣薇三复临窗牖。好珍藏、袭之古锦，常携座右。未学闺中何足道，下里声同瓦缶。赖雅韵、冀传不朽。自愧客途无以报，勉濡毫、敢步诗人后。吟短句，代尊酒。::||
清代::郑兰孙::空劳忆。昙花一现伤心色。伤心色。雪窗梦冷，云阶月黑。冰肌玉骨曾相识。暗香清影添凄恻。添凄恻。返魂无计，佳人难得。::||
清代::郑兰孙::即空即色。幻境荒唐人不识。恨海情天。黄土朱颜尽可怜。韶华难驻。几个聪明能觉悟。曲度云屏。多少红楼梦未醒。::||
清代::郑兰孙::重阳时候。帘卷小窗凉乍透。弄粉调脂。试吮霜毫点染迟。晚香幽艳。雅韵三秋应独占。一握风清。遥企芳仪未识荆。::||
清代::郑兰孙::检点零星，香薰锦袭留馀馥。长篇短幅。曾饱文人腹。字蚀虫残，何处牙签簇。愁重读。当年珍惜，为有千钟粟。::||
清代::郑兰孙::一幅云蓝纸。写少文、悠然独立，胸襟如此。蜗角蝇头何所计，世态任它非是。又岂羡、等闲青紫。李杜文章欧柳笔，擅词坛、风雅闻遐迩。清名盛，久倾耳。杖乡时节居乡里。享林泉、优游清福，有谁能此。松柏岁寒姿益茂，鹤算频添无巳。好闭户、闲研经史。酒盏诗筒俗尘远，更轻衫、羽扇传神似。寿者相，共瞻视。::||
清代::郑兰孙::深院杏花天。垂柳丝丝未作绵。宜雨宜晴人意倦，窗前。觅句聊题玉版笺。无语耸吟肩。懒画眉痕黯自怜。闻说江南风景好，华年。罗绮争夸富贵仙。::||
元代::胡天游::灵祠抗龙首，崇覆凝丹垩。森壁寒雾姿，严旌振风魄。柏寝郁疑沈，烟楹转成积。国荣表威虔，年祥寄明职。诚轨谅斯臻，鸿羊缅犹陟。閒房香林外，一磬通幽迹。曙鸟散余喧，无人深草色。由来閟宫邃，荃宰劳蠲愊。中谷已云忧，周原沛应惜。望望西郊远，稍稍重林迮。凉绪结疏条，亭皋虚霭白。庶几及旋轸，展眺收清涤。::||
元代::胡天游::相士常苦衣，相马常苦肥。古来岂不然，勿谓今更非。秦士焚舟来，超乘争腾希。自许一战霸，空捩千钧机。仍将片叶身，远向灞岸归。灞陵夜半雪，南山夺光辉。勾芒迟迟春，仓庚鸣不违。浮云浩茫茫，安知所从依。谡谡秋树林，下有双石扉。逸竹閟青火，亦足忘寒饥。去矣勿叹嗟，各自从风飞。::||
元代::胡天游::越人夸越山，山不悬别州。心胆豗尘泥，尺步封鸿沟。勇脚攀元寥，园环蹑刀头。尽剖大腹壮，横得孤眼收。俯海沈竮竛，策日旁逗留。溪招白鹤风，柁鼓元气舟。诧历天外事，恍惚亦不愁。焉知腥雾中，扰扰虫蛆浮。青城蜀丈人，偃蹇群岳趋。会稽佐谁命，贰雄炎祝储。元气韛嚣氛，铸出争闯如。尚诮山中人，不辔名势车。石屋蹲虾蟆，斗偶无两俱。洞天碧浮浮，浮浮锁匏壶。壶中无杂仙，仙仙殊壤都。一气何是非，未肯忘秦吴。野僧枯杉纹，罅石龛猿狙。飞罗七条衣，蕨钵饥麇茹。安知从来客，攓云抱香炉。完朴余一巢，庶以邻太初。::||
元代::胡天游::蟋蟀语中宵，凄切不肯休。微物尔何知，亦与时节谋。虽未入床下，已复在户陬。似道寒气深，催人理衣裘。嗟哉无襦客，破葛悬床头。高歌但竟日，晏默何所求。::||
元代::胡天游::帐底吹篪夜解围，剑炊刀淅两危机。请来斩马平陵去，看遍黄羊属国归。物论清流几人是，书成孤愤举时非。戟髯强项生平意，坐映江山合有辉。::||
元代::胡天游::吴胥越绝雨飞虫，何止鳌涛落手中。万井过江丹画湿，大荒浮海碧蜺空。催寒一帽冲新雁，横笛千山入晚风。岁岁劳劳关外客，暂偷閒望恨无穷。::||
元代::胡天游::关门累月不梳头，行脚须臾过赵州。已分禅心安白足，尚贪诗句写红楼。故人好在昙无忏，乡里还呼许散愁。地埽峨嵋从此去，定身休作树中留。::||
元代::胡天游::几夜明薰玉有神，翠帏扶起态沉沉。难为不负东风地，直使能移一世心。睡去尚愁肌麝重，折来犹觉眼波深。相看争忍旋抛却，一寸斜阳一寸金。::||
元代::胡天游::欲倚层城俯八垓，手挼云雨转璇魁。终疑上帝难容谏，便恐神仙亦妒才。世界古来余一粟，昆明夜半又飞灰。思量惟有人间乐，醉看貂蝉向大槐。::||
元代::胡天游::冠剑行看欲就封，过门争感旧时龙。人间梓器身何恨，病后楹书墨尚浓。春水帆樯星斗气，晚花宾客雨云踪。苦为怨句裁还得，秋对青云阮仲容。::||
近现代::俞平伯::桐月影，散如钱。蜀锦芙蓉罨碧烟。其奈秋心都未识，授衣欣得晚晴天。::||
近现代::俞平伯::波远水，起凉风。寥戾秋闻砧杵中。人去玉关音信减，月明还觉九州同。::||
近现代::俞平伯::茶时分，风弄晚枝愁。青眼思眠浑似柳，黄花多瘁却宜秋。何计是淹留。::||
近现代::俞平伯::寒叶堕缘阶。闲闺撩乱怀。盼南天、雁不飞回。何处迷津能止楫，有故国、夕阳哀。无主好楼台。嵯峨出异才。旧红墙、只燕曾来。闻道秦淮瑶殿影，也羞见、月华开。::||
近现代::俞平伯::飒飒西风夜已凉。灯清人也倦思量。薄帷如纸月如霜。为盼归鸿舒泪眼，飘然黄叶满江乡。遥知此夕共茫茫。::||
近现代::俞平伯::怒涛狂，眉月俏，孤客绵绵道。东去遥云，可傍鬓边照。怜他绣倦宵清，炉熏梦远，浑不识、归来恁早。逐征棹。去来三度相随，应被姮娥恼。底事匆匆，幽恨漫萦绕。未妨鸾鹤心期，都和浪咽，索换取、镜中人笑。::||
近现代::俞平伯::大漠孤悬落日黄。哀嘶征马未收缰。垂杨风里辘轳忙。何事归人迎蜜炬，谁家游女伴欢郎。闲眠滋味一思量。::||
近现代::俞平伯::良友花笺不复存。与谁重话劫灰痕。儿嬉未识王纲解，老讶居邻鲜弟昆。人已去，总休论。清朝无事到黄昏。斜风细雨长亭路，且待新来客扣门。::||
近现代::俞平伯::烟空一望无相识。飘零不记闲踪迹。料理浴归舟。夕阳明舵楼。云端疑幻墨。知是谁家笔。欹枕看鱼禽。碧波红浅深。::||
近现代::俞平伯::漫说姻缘凤卜。谁道鸾拘凤束。荏苒十年间，欠了一场痛哭。休哭。休哭。且待重谐花烛。::||
清代::赵执信::秋骑羸马营丘道，千里齐风入旧闻。鸡狗有雄还自许，淄渑无味底须分。原头寒意离离草，海上朝光叠叠云。几度爽鸠增太息，牛山长傍景公坟。::||
清代::赵执信::菊篱茅屋正萧然，往事随君到眼前。荷锸真堪唤牛走，拂衣同是值蛇年。青门夜月三更梦，丹水秋风十亩田。莫倚清樽说生计，神洲东去海浮天。::||
清代::赵执信::微雨牵行色，离觞且对君。预愁见何日，不惜手轻分。远海高于岸，空烟聚作云。来朝倚仙阁，吟望背斜曛。::||
清代::赵执信::闲身恋残岁，相守海南偏。旧历随镫尽，春星傍户悬。客愁先入醉，归梦不知年。迢递今宵漏，遥同故国传。::||
清代::赵执信::大雅此丘阿，千秋寄恨多。名非宾客借，才自父兄过。雨暗狼崖树，风生马颊波。灵祠傍神女，作赋问如何。::||
清代::赵执信::何事中朝旧，他年愿卜邻。乘时朱虎让，失意绮黄亲。斜日依台柏，惊风荡塞尘。请公树奇绩，容我乐芳春。::||
清代::赵执信::不为耽闲寂，终朝坐拥书。敢衔湘水怨，祇傍漆园居。噫气飘风外，忘形大瘿余。犹多奇字在，载酒欲谁如。::||
清代::赵执信::生长山水窟，新归似乍经。书来羡岩瀑，梦去畏山灵。醉遣池鱼见，吟教谷鸟听。追游失仙侣，怅望向晨星。::||
清代::赵执信::事往浑如梦，忧来岂有端。罢官怜酒失，去国觉天寒。北阙烟中远，西山马首宽。十年一挥手，今日别长安。::||
清代::赵执信::久旱惜庭草，秋来随意繁。宁知藉残雨，亦复碍闲门。芳芷元殊臭，寒霜岂有恩。殷勤向原野，何处不春温。::||
近现代::李凌云::端阳时节雨潇潇，垒块撑肠乏酒浇。村落家家有粽吃，泥炉暗暗没柴烧。床头戴笠坐承漏，门外奔洪溢满沟。四野蒙蒙何处去？吟诗抵饿也英豪。::||
近现代::李凌云::临江削壁碧丛巅，古刹崔巍峻殿连。沏盏琉璃光一点，微尘世界照三千。悬崖坠响梵钟朗，飞阁凝辉皓魄鲜。疑是长星频闪烁，晶荧万里耀江天。::||
近现代::李凌云::春色一湖处处幽，花容柳态更风流。网收绣镜摇螺黛，鳞跃佳人闪玉眸。歌起林塘声细细，杯倾钓榭思悠悠。游人共指湖心美，笑弄金波漾桂舟。::||
近现代::李凌云::一面风帆四面风，鳄鱼于此曾潜踪。荻花吹乱秋江白，霞影沉酣夕照红。洪浪无情淘岁月，金堤有树立英雄。云山北望万千叠，雁字云笺写更工。::||
近现代::李凌云::拔地干霄宝塔奇，玲珑光怪矗江湄。龙吟岸足秋深夜，影卧溪心日出时。隐隐钟声摇欸乃，娟娟山月挂罘罳。飘然更上层巅望，万顷星流接顶飞。::||
近现代::李凌云::风景老鸦洲上望，溪光雨后换新装。三山凹凸排笔架，二水萦回绕凤凰。霞映金波艳秀榻，帘开玉镜焕雕梁。掠江百舸争流驶，霁色江山虹彩长。::||
近现代::李凌云::挺秀金巅千载荣，轮囷劲节薄青冥。风涛逐浪山根落，翠色连波江槛横。宿雨殷雷蛟欲起，晴空蔽日盖高擎。大材独有冲天干，盘踞高峰万古名。::||
近现代::李凌云::八月潮州美政成，手栽橡木托山灵。苔碑细剔认勋绩，笔架高标重姓名。素月穿云江色霁，清风吹浪海潮生。昌黎此日还祠庙，赖有当年棠荫青。::||
近现代::李凌云::淼淼奔澜势莫当，建瓴倾泻望泱泱。汀洲雾重山颜隐，岸舳风高龙雀翔。梭链横江沉水底，铁牛昴首送云航。浮光姽婳宜春霁，闪烁楼台映晓阳。::||
近现代::李济深::功业嵯峨，扫千年帝制，缔造共和。远见倡联共，先觉定师俄。公天下，永不磨，历几许蹉跎。纵赍志，身前宏愿，今胜多多。光辉节日才过，值诞辰九二，纪念当歌。和平阵营壮，慑伏战争魔。谋统一，化干戈，爱国信无它。冀相趁，东风优势，完整山河。::||
近现代::石维岩::卯岁离家计七周，酉年重返古瀛洲。街前蔓草青争眼，乱后亲朋白到头。乔木故家几存没，冤魂枯骨孰招收。欲将遗事问韩水，东去无言滚滚流。::||
近现代::石维岩::荔实周天星照座，桃花满树锦成围。当时避世金坛地，屡扣先生玉版扉。但使江山容老眼，任从鸡犬自高飞。斯须作健茱萸会，看放晴云捧曙晖。::||
近现代::石维岩::湘子桥头雨不开，韩公祠畔云仍埋。江深潮怒千帆急，日落天寒万马哀。尚幸江山属吾士，可无樽酒到高台。王师未报收东郡，又作神京梦一回。::||
近现代::石维岩::昔与乙符同歌啸，今来旧地独提携。尖城仄径凄凄雨，布袜青鞋滑滑泥。欲起斯人九原下，难寻坏壁十年题。心惊生意垂垂尽，眼见寒鸦故故啼。::||
近现代::石维岩::啖饭年华气若虹，既今五十七秋风。试呼天上团圞月，来伴樽前矍铄翁。节物常随人冷暖，湖山不与世穷通。谁知玉宇琼楼地，尽在铜驼荆棘中。::||
近现代::石维岩::秀才白日欲饥死，居士青屏能写生。旧地当年尝过此，春江秋意恰相迎。低徊古寺一灯尽，坐对荒城片石擎。归卧南窗数游迹，流云深处三人行。::||
近现代::石维岩::龙王庙畔已啼乌，恶鳄溪头又雁呼。去水将愁供浩荡，乱山如梦入模糊。荒凉宿草新碑字，蹭蹬高阳旧酒徒。落日西风莽回首，孤舟一棹过黄垆。::||
近现代::石维岩::光祖身无五尺强，手扪虮虱傲羲皇。寥天孤鹤舞能媚，老屋寒花开自香。偶作文章若郊岛，每游山水爱穷荒。埋头竟向讲堂去，肯倚夷门学卖浆。::||
近现代::石维岩::乐天知命逢初度，自写吴笺寄故人。五十放翁不称老，两三诗句颇能真。莺花且喜常随眼，鸡黍何妨约近邻。检点生涯成独笑，年来白发与霜新。::||
近现代::石维岩::今我有生来洗沐，问师何处导光明。落花流水皆禅味，微笑忘言亦世情。经到解时便成著，心无住处自能生。东坡曾向曹溪去，徒博后来居士名。::||
明代::释今无::神鹍奋翼过南溟，九万乘风掠处轻。却比三山还较重，六鳌着力不能擎。::||
明代::释今无::千寻玉井夜波寒，直搆巍楼里面看。子晋鹤归无路入，箫声吹彻满栏干。::||
明代::释今无::画戟门开见堕仙，回看万里月还圆。黄金有甲重增色，不向麒麟阁上悬。::||
明代::释今无::费然春色满乾坤，穆穆熙熙此处尊。近说东风花信转，熙熙穆穆付儿孙。::||
明代::释今无::老阴消尽少阳回，恰值花枝刺眼开。为问六经谈底事，更无人共上高台。::||
明代::释今无::鹤语高空彻夜闻，千年词赋沈休文。閒僧欲乞郎官笔，为榻嵩山万斛云。::||
明代::释今无::威光黄绶智珠藏，秋菊犹开九日香。久共侍郎松下语，却疑此地是钱塘。::||
明代::释今无::扶桑东望挂长虹，子晋缑山杳霭中。最是近来潇洒甚，箫声吹起大鹏风。::||
明代::释今无::灵光拈得贯长虚，二酉何劳万卷书。不着字时文已露，大千春色满庭除。::||
明代::释今无::贝叶花开菊又黄，雁声历历起寒塘。珊瑚洲上云千叠，都向君家绕画梁。::||
近现代::沈祖棻::极目行云独倚阑，羞凭双燕问游鞯。灯残怕作长宵泪，香薄难温子夜寒。春梦短，客愁宽。花前何惜暂相看。此情忍付他年忆，更自殷勤理素弦。::||
近现代::沈祖棻::羞借清尊理旧狂，红楼珠箔但相望。十年空忍将枯泪，一夜重回未断肠。欢意少，别怀长。凭阑争惜更思量。西风不管黄花瘦，自向閒庭做晚凉。::||
近现代::沈祖棻::病枕昏灯不自聊，带围宽尽旧时腰。星辰谁解怜今夜，魂梦空教过谢桥。寒恻恻，漏迢迢。心香禁得几回烧？大堤无限青青树，独系相思是柳条。::||
近现代::沈祖棻::离合云踪意转迷，几曾相见胜相思。丝成玉茧蚕空缚，花作泥香燕未知。金井露，碧梧枝。西风翠袖苦禁持。月明不到回廊下，夜夜新寒卷绣帷。::||
近现代::沈祖棻::粉润脂温。甚生绢乍展，呼起湘魂。依稀画兰心事，铅泪留痕。日暮淩波何处？步千驿、罗袜生尘。回头楚天远，解佩江空，鼓瑟云昏。国香流落久，叹东风换世，残梦无春。晚潮凄咽，应悔翠带轻分。更怕瑶簪冻折，误几多、洛浦归人。青青数峰在，剩水流愁，尚护灵根。::||
近现代::沈祖棻::人生不合吴城住，消魂粉尘脂水。柳影画中楼，任春眠慵起。断肠歌舞地。付词客醉红吟翠。一棹横塘，落花双桨，涨波都腻。还记。旧家时，疏帘静，轻漾素兰风细。瓷碗碧螺春，更香浮茉莉。别来飘泊久，总难忘故乡风味。去程远，鼓角年年，叹误人归计。::||
近现代::沈祖棻::莫向西川问杜鹃，繁华争说小长安。涨波脂水自年年。筝笛高楼春酒暖，兵戈远塞铁衣寒。尊前空唱念家山。::||
近现代::沈祖棻::茶迟火缓，一卷偷閒看。侍女嬉游行渐远，知道今朝饭晚。词笺待写离情，宫商细酌新声。帘里苦吟才罢，空怜厨下焦铛。::||
近现代::沈祖棻::鸾刀乍试，脍玉丝难细。一味从容怜小婢，却问高朋来未。座中草草杯盘，丁宁酒盏须宽。归晚不须红烛，山前月子弯弯。::||
近现代::沈祖棻::樵蹊渔舍，行到前村也。认取青帘楼外挂，休问新来酒价。昨朝乍典春衣，今朝日暖风微。拚得醉扶归去，深山卧听莺啼。::||
近现代::金启孮::无眠早。途程尽是关山道。关山道。西风冷落，鬓丝吹老。玉绳已转疑天晓。拥衾消瘦征夫貌。征夫貌。觱篥声中，半天衰草。::||
近现代::金启孮::征鸿绝。举头唯见燕山月。燕山月。年年几度，照人离别。倦途又是天山雪。闲愁总向心头结。心头结。归时待与，谁人相说。::||
近现代::金启孮::驿亭风信。又送飞鸿阵。虎帐征人相对问。谁道不凋双鬓。黄昏塞角频吹。岭头几处寒梅。正是凄凉时候，那堪雨雪霏霏。::||
近现代::金启孮::无限。号角逼人颤。军垒森严，恐把年华换。动离忧。酿新愁。一阵晚风，黄叶又飕飕。::||
近现代::金启孮::盈掬只逐东风转，飘泊何方。零落堪伤。乱扑征衣向夕阳。年来饱尝兜鍪味，乡梦难忘。空结愁肠。剩得炊烟与恨长。::||
近现代::金启孮::古寺斜阳对落晖。金山北雁又南飞。铁衣渐觉新霜重，毳幕空怜旧梦稀。怀往事，寸心违。狼烟烽火照旌旗。敕勒唱罢黄云塞，插遍茱萸犹未归。::||
近现代::金启孮::桦烛烧残余香罢，枕簟凉生。多少心情。隔院砧声梦不成。那堪窗外三更雨，淅沥凄清。点滴分明。似问人间醉耶醒。::||
近现代::金启孮::春来秋去谁相忆，多少离忧。怕上心头。为谁珍重护风流。夜阑无限伤心事，风也飕飕。雨也飕飕。待到明朝恐未休。::||
近现代::金启孮::秋雨秋风天易暮。铁戈兜鍪，又上郊原路。古道茫茫愁几许。声声画角浑无绪。路转山回劳返顾。一派斜阳，村落黄昏鼓。毳幕难留乡梦住。塞鸿阵阵凭谁数。::||
近现代::金启孮::夜来乍畏重衾薄。困眠无奈三更角。惊起愁压肩。遣书和泪看。红颜终是老。且把愁容扫。休负好春天。陌间花正繁。::||
清代::赵春熙::径草何曾破屐痕，拌他簪履散平原。听松有伴常偕影，得句谁酬自倒樽。短榻久抛尘市梦，残编聊共古今论。不缘蛙鼓莺簧奏，绝少清声聒耳喧。::||
清代::赵春熙::枉将春及告余知，石砚为田敢望时。月不怜人光倍冷，花如媚我谢偏迟。几行桃李留风月，一桁云山当友师。不殖便深将落恐，腹撑何似有书诗。::||
清代::赵春熙::深惭堂构负贻谋，检校琅函觅好修。竹树渐看三径满，琴樽幸藉一毡留。析疑烛剪宵中雨，学画山呈老外楼。逸兴更邀群季咏，惯搜癖事互拈阄。::||
清代::赵思植::几年身住水云湾，赢得浮生日日闲。隔断俗尘青嶂外，飞来清景碧霄间。虚窗时启邀明月，高阁频登看远山。除却诗朋及酒侣，他人莫漫叩双环。::||
清代::赵思植::驴背投间学隐沦，蕲王宁不忆君恩。忠臣业已成冤狱，大将从今合杜门。举目烽烟空怅望，一腔悲愤向谁论。归来浪迹西湖上，聊对溪山纵酒樽。::||
清代::赵思::挥手送君去，孤舟一水轻。野花分早暮，山气辨阴晴。别路应呼酒，残春自听莺。布帆无恙在，安稳到高城。::||
清代::赵威::久不理新妆，深闺最自伤。秋风知妾意，吹梦到君旁。露冷魂频警，窗幽月忽光。觉来仍影偶，益复倍凄凉。::||
清代::赵勋::望远诗情懒，浮云冷客心。涨痕留水岸，秋色接城阴。默检间愁细，行歌露草深。残年废文字，妄想已消沈。::||
清代::赵勋::不肯作深想，诗教信口吟。孤云连霁色，高树结重阴。衰客归从昨，好山看到今。野苔迷洞口，风过落花深。::||
清代::赵俞::居人传言郭有虎，白昼咆哮出林莽。将军猬毛须倒竖，遣使发卒悉所部。白羽长箭大黄弩，皮作车茵肉治脯。虎见千人若无睹，千人惊顾色如土。箭未脱弦弩折弣，虎起攫人如捕鼠，突出围场公然去。当今四海乐升平，军士逍遥无什伍。将军锦裘玉带醉氍毹，胡为轻捋虎须撄虎怒？从今军府耀威武，只射兔獐莫射虎。::||
近现代::添雪斋::莘野溢初寒，沧波渐悲怆。黯然记得么？曾有晚风唱。::||
近现代::添雪斋::樱桃花欲消，浅浅著纁绛。一夜影随风，梦过青石巷。::||
近现代::添雪斋::无心非灭想，深杳思迷惘。寒雨落花时，独生兮独往。::||
近现代::添雪斋::空冥风定定，流韵染清霜。乞作凝香句，任之共渺茫。::||
近现代::添雪斋::苍旻多泣梦，无意吊吾邦。夜逐悲风起，吞声过碧江。::||
近现代::添雪斋::生之携梦纵，偶与淡然共。零雨欲蒙时，新芜碧无缝。::||
近现代::添雪斋::入眼绯花梦，仍兼时雨送。深怜五百年，尝与三春恸。::||
近现代::添雪斋::寒生淡日低，古木荒青冢。无语对天风，始知秋气重。::||
近现代::添雪斋::新月古岑风，荒戎起罗唝。谁人识碧痕？偶有微心动。::||
近现代::添雪斋::远山新黛色，雨后紫烟浓。识得苍凉意，风中第几重？::||
近现代::陈兴武::閒气萦迂自郁陶，九州何处寄神皋。履端非复严三统，易服偏教乱六曹。别著官仪誇普适，尽隳名器笑徒劳。有常至竟论天道，厌听存亡话几遭。::||
近现代::陈兴武::狐死谁今正首丘，百年陵替不胜忧。旧邦安复维新命，貊道偏教据上流。话已普通非汉调，文从白化本洋谋。亡羊每恨多歧路，数典长贻世代羞。::||
近现代::陈兴武::胜事曾传会武林，掌门人在各存心。邀盟自喜千夫诺，来献其誇万国琛。南海风迷安有信，东山月隐不消寻。九州微惜团圞意，未得清光一照临。::||
近现代::陈兴武::玉折兰摧未忍情，可怜萧艾正敷荣。九州既自归嬴后，四野奚为吊屈平。生气风雷安可恃，清词豆蔻算须惊。雕虫至竟将何用，并作寒蛩不住鸣。::||
近现代::陈兴武::内景从来重洞房，仙人底事下牙床。铺将血色新裾带，画就灵符旧箓章。不讶惊鸿曾照影，争传红袖又添香。羹汤作罢思姑舅，食性难知却自尝。::||
近现代::陈兴武::黄流乱注九州堙，太息胡夷尚有君。国自蒙元非复夏，人经五四已无文。正名孰秉诛心法，主义惟兴革命军。既斁彝伦谁锡禹，可怜阴骘久难闻。::||
近现代::陈兴武::演得优伶戏最真，柳眉勾就粉初匀。后台惯作帮腔调，当面能为变脸人。罗刹修成天已异，扶桑倚罢剑犹陈。苍茫莫问升沈意，翻尽梨园曲又新。::||
近现代::陈兴武::九译宾门忆旧畴，驾言嘉客傥来游。地存畿辅二千里，境拓君王三百州。绝徼移风扬雅颂，徐方赞化洽谟猷。分庭孰与歌同调，匪特龙吟黑水陬。::||
近现代::陈兴武::来复惟今待一阳，漫随折水数行觞。官仪此日难知汉，族姓于时莫问黄。长恨麟经穷巨野，终看禹贡改洪荒。门中有主凭谁立，欲挽其亡只系桑。::||
近现代::陈兴武::历览南瞻尽九州，江山在眼掉头休。汉家毋复官仪盛，禹迹空教社鼠留。我辈文章关气运，他年人物数风流。伤今吊古胥无准，但见神鸦立庙头。::||
明代::谢迁::山前款段踏霜来，一笑迎门望眼开。会老纡徐重负约，登高强健尚能陪。鬓随年改缘多病，志与时乖愧不才。谩向空林叹摇落，寒香伫看绕亭梅。::||
明代::谢迁::经旬伏枕谢尘俗，竟日冥心怀古人。韦编逊志未三绝，泗水寻芳时一巡。静掩衡门遂潦倒，回思阿阁渐嶙峋。东窗晴旭炤蓬鬓，起来独步秋涧滨。::||
明代::谢迁::少陵有诗驱疟鬼，公诗亦合传万人。病眸真与缄并启，笑口不知杯几巡。西郊停云树杳霭，东篱采菊山嶙峋。芙蓉炤水秋未老，濯缨还共沧浪滨。::||
明代::谢迁::幽斋坐卧养衰疾，知天久矣宁尤人。未容白发便千丈，谁说愁肠时几巡。红树夕阳竞烂熳，碧山秋气增嶙峋。乾坤胜景肯辜负，还拟寻芳穷水滨。::||
明代::谢迁::小亭不到又弥月，佳节忽遇倍怀人。采芳篱下共谁语，索笑檐前空自巡。夙昔远游成汗漫，只今高兴犹嶙峋。天留老眼看秋色，杖藜更约双湖滨。::||
明代::谢迁::巢父掉头归海东，宜休亭结梅花中。岁寒一节良自许，春意满腔谁与同。白鹤放时客在户，翠禽啼处霜漫空。素心伊迩每来往，杖藜踏破云朦胧。::||
明代::谢迁::高冈直接扶桑东，小亭新构深谷中。主人自愧是逋逸，梅花却与孤山同。暗香一派出冰壑，清风万仞凌秋空。夜深纸帐眠未醒，角声吹起月朦胧。::||
明代::谢迁::鸿泥踪迹忘西东，旧业归老如梦中。漠漠唐虞世已远，悠悠孔墨将无同。也知三岛杳难即，但愿一尊长不空。咫尺相过亦非偶，望中云树常朦胧。::||
明代::谢迁::停车正自爱秋山，又喜儿曹共我閒。牛陇草深将犊卧，鹤巢云暝引雏还。樵苏作伴经岩谷，堂构随缘傍水湾。寒日茅檐长对面，承欢何用舞斓斑。::||
明代::谢迁::老来青眼只湖山，造物何缘妒我閒。尘翳本空宁是色，神光不远未全还。雾中霜树春三月，云外寒流玉一湾。却忆西林有玄豹，寻常欲就管窥斑。::||
清代::刘醇骥::幽意谷泉落，相将任往回。谁持星浪石，移近雨花台。人坐翠微笑，鸟邀春色来。山僧有新约，曾许寺门开。::||
两汉::刘璜::浮图杳霭入青云，渭水泾流远近分。背日丹梯风可御，藏烟翠柏鸟希闻。使君欲寄登高赋，衲子争贪佞佛文。收拾碧纱笼好句，九龄风度自超群。::||
清代::刘璋寿::怅无斗酒与双柑，客里莺声二月三。带得春潮随我去，杏花一色看江南。::||
清代::刘澄::清尊檀板劝殷勤，水榭风来笑语闻。残醉有人帘半倚，酒痕新上藕丝裙。::||
清代::刘澄::秣陵秋色自年年，碧水红阑映宛然。堤上柳丝堤下舫，纵无烟雨亦堪怜。::||
清代::刘履芬::道衍未入燕，能诗乃名诗。偶写友朋作，命意殊冲夷。中州旧相识，寄远界乌丝。一卷《后和陶》，书以徇心知。繇靖不再睹，自洗软媚姿。足知才力强，所施无弗宜。和尚故不错，责之何苛为。吁嗟太孙帝，柔弱祚渐衰。文皇一振厉，遂廓二百基。此见和尚功，长育亦不赀。世俗恢奇策，传闻多可嗤。要之游佛门，固是英雄师。往昔见摹本，手迹今兹披。他年请刊石，用补集所遗。::||
清代::刘履芬::秋声不在山，月色融于水。菊畦两三丛，烂漫炫金紫。净乡广作缘，池隙扶六枳。霜重警林乌，波寒定潭鲤。岂惟荇藻流，镫影一船舣。旧游吴越交，十载五湖涘。清景对灵抱，良宵数有几。::||
清代::刘履芬::上山复下山，僧庐三里余。无数梅花林，照水争清疏。禅宗息文字，掩关终岁居。自惟种植缘，长笑溺与沮。结趺坐苔石，啄木下自如。众香了无际，安用悲莱芜。亚枝落横玉，还读怯卢书。一瓯绿雪汤，自易情怀孤。::||
清代::刘履芬::微露濡行人，揽衣起破晓。一步一看山，翳丛惊宿鸟。风廊出溟渤，钟声散迟早。松树千百盘，近觉青可拗。思夷勇孤往，步险怯始造。不知路所极，云起手能到。数数到阶级，落叶琴台扫。无与苎萝人，洞门閟春草。::||
清代::刘履芬::薄雾恋山坳，日在征鸟背。出门一舸浮，峭碧点波碎。横空见塔尖，如佛影孤髻。逾近烟水阔，舍舟见古寺。我友汪居士，避俗隐兹地。布被可留客，门巷不嫌隘。桧雨烧团茶，饫口园官菜。卧听万壑风，足洗胸中秽。::||
近现代::薛青萍::前路重寻意转迷，行人遥指石桥西。竹林幽静惊闻犬，阡陌纵横偶听鸡。四野秋声风瑟瑟，一天云影雨凄凄。何时免却奔波苦，句满奚囊待品题。::||
近现代::薛青萍::大厦将颠不自支，茫茫浩劫令人悲。难忘先烈捐躯日，忍说儒生受戮时。水涌红流知染血，鸦来白昼啄遗尸。伤心积耻深如海，鼓角声声激壮思。::||
近现代::薛青萍::疮痍满目尽虫沙，人自昏眠醉梦赊。报国有心空献策，椎秦无力总忧家。九州文物怜灰烬，万里悲声咽暮笳。世上难寻乾净地，岂容林壑老烟霞。::||
近现代::薛青萍::各树旌旗据要津，招摇街市俨天神。獍枭满座承新宠，狐鼠登台作上宾。世乱逞凶称革命，时危无处可容身。歌残易水人何在，凄绝销魂月一轮。::||
近现代::薛青萍::血雨腥风惨绝伦，岁寒赢得卧云身。枭雄妄展遮天翼，魔影纷腾沸海尘。冤狱难销三字恨，劫灰历尽万家贫。欲将酩酊酬佳节，零乱榆钱莫买春。::||
近现代::薛青萍::疑到蓬莱最上头，长沙美景望中收。潮来潮去江依旧，花落花开山自秋。白鹭一行飞绿野，黄鹂千树啭沧洲。并门迢递音尘隔，天际惟看水北流。::||
近现代::薛青萍::又到当年古渡头，无边美景雨初收。灯明闹市宵如昼，风卷涛声夏似秋。玉笛梅花寻旧梦，晴川鹦鹉认芳洲。江城形胜骚人笔，处处留题韵欲流。::||
近现代::薛青萍::傍晚乘车过许昌，层楼高耸白云乡。三分鼎足思曹魏，一代枭雄出议郎。北望翠华遗恨远，南飞乌鹊为谁忙。邯郸梦醒人何在，铜雀台空锁夕阳。::||
近现代::薛青萍::传来邻女艳阳歌，撩乱芳心可奈何。斗室闻猫呼妹妹，关山听鸟唤哥哥。百无聊赖情怀永，一有馀閒韵事多。赶到江南春又去，熟梅时节雨滂沱。::||
近现代::薛青萍::夷吾鲍叔是前身，权把文章證夙因。静夜楼台分月色，少年仪态各天真。鱼龙未必池中物，眉宇还留镜里春。不尽平生相许意，自须昂首抗烟尘。::||
近现代::余菊庵::地僻千山静，春晴荔著花。风传闻犬吠，林外几人家。::||
近现代::余菊庵::屋角听虫语，庭前待月升。更深人静后，默默动离情。::||
近现代::余菊庵::东坡曾有言，不可居无竹。闲挥两三竿，聊慰食无肉。::||
近现代::余菊庵::本性由来冷，冰姿迥出尘。眼前多俗物，知己是诗人。::||
近现代::余菊庵::秋声初在树，野旷净无埃。寂寂空亭子，幽人期未来。::||
近现代::余菊庵::清夏江乡好，荷香处处幽。愿君添小艇，著我溯中流。::||
近现代::余菊庵::舟停人语杂，知泊九江堤。细雨空濛里，庐山不许窥。::||
近现代::余菊庵::昔有莫愁女，因之名此湖。不知愁底事，可有见怜无。::||
近现代::余菊庵::西湖从此别，恋恋在今宵。湖月解人意，相随过断桥。::||
近现代::余菊庵::登上飞来峰，巉岩有奇趣。此峰能再飞，愿随峰飞去。::||
近现代::刘斯奋::金箭斜飞，惊散玉鹅，雪羽满天。渐远山收绮，银鱼跳月；平沙展雾，乌鹊鸣滩。沧海人归，黄粱半熟，相戏门前细犬欢。茅檐下，有泥溪新涨，可濯吾颜。生涯莫动长叹。任万虑樽前醉眼宽。甚长沙秋士，空楼吊影；孟尝狂客，长铗频弹？料理畚箕，安排土石，万古功名一笑间。连营静，又潮音催梦，依约前湾。::||
近现代::刘斯奋::君按采桑子，吾翻水调歌。登高休说，重九临水亦无何。未必华嵩还望，不见烟波南岸，风笛小亭过。座上沽屠客，胸次正嵯峨。已无酒，姑啖饼，议山河。夕阳容易，暗染鸦翅入庭柯。一笑明朝归去，各认前途风雨，回首指青螺。珍重男儿诺，莫拭泪痕多。::||
近现代::刘斯奋::休道狂依旧。记当初、花街问卜，名垆赌酒。梦入神山探巨笔，呼起精灵相纠。漫赢得、露盈双袖。睨目词场三万里，叫南东，谁是搴旗手？看破牖、霜锋吼。青青发共垂垂柳。惊去也，西风容易，消磨什九。击碎珊瑚成百感，谁解柔肠千缕？喜君等、胆肝能剖。竞掷豪情鞭大句，倚芳樽、醉尽南北亩。他日约，问屠狗。::||
近现代::刘斯奋::梦也何须说？倚秋风、连营马动，荒鸡凄烈。壮士翻腾潮水去，苦战人间未歇。待与子、醉眠明月。淬剑光寒青发竖，忍一腔冷落男儿血？暂起舞，从容别。朱弦休拚悲歌绝。羡少年、风情湖海，胆肝如雪。笑指千年奇劫后，鹰击苍溟空阔。直须把、风争云夺。一角词场重料理，向樽前、倾尽南北杰。君不见，玉壶缺。::||
近现代::刘斯奋::麻雀飞窥香稻垛。会议开时，陌上行人过。一树浓阴秋楚楚。人们都向沟边坐。快语一声花一朵，朵朵声声，都向心头堕。人散日斜暝色锁，平原一片星星火。::||
近现代::刘斯奋::陌上游丝吹不断，花近高楼，楼外巢新燕。名字每从心里唤，呼来忽觉红双脸。叵耐个郎情腼腆，欲语无言，滴滴时针转。隔院课铃催二遍，倚门一瞥惊鸿远。::||
近现代::刘斯奋::记得当时楼畔见，不道重来，蓦地琴心乱。一束瓶花横对面，抬眸人并花深浅。那敢轻狂邀笑盼，已觉情多，默默蛾眉懒。捡点閒愁天不管，片云凝梦春山远。::||
近现代::刘斯奋::一从区子病不起，盘胸十万龙蛇死。叱吒书坛要健儿，恸向南天无此理。风雨心盟三十年，天真磊落感君言。灯深犹记西关夜，小草新成杜秋篇。::||
近现代::刘斯奋::中庭有香木，伐之得两琴。远知君子至，抱出绿榕阴。洗手复弄之，发音清可闻。始作暮云合，再奏山月昏。三鼓弦何促，泪下忽沾襟。岂不嘲客耳？聊用见率真。奏罢即分赠，幸勿卑无文。君看双琴上，宫商颇不亲。此发彼辄应，用意何其深。时时一相拂，所以存精神。::||
近现代::刘斯奋::南塘有老树，久枯无片叶。及春雨向繁，离离发何烈。持酒置其下，月出明皎洁。清风从东来，鼓舞歌激越。自言少年时，颇负淩霄质。炎气日催长，零露暗滋茁。忽忽二十年，白云渐相拂。徘徊遏悲风，俯仰干白日。方谓栋梁时，材高宜毋失。焉知世不良，恶物转摧伐。雷电实无情，毒虫恣穿穴。愧非铁石躯，何由避齮龁。一日繁花萎，两日叶尽脱。三日死新条，所嗟犹半活。中夜每惊寤，沉思痛惨栗！悠悠天地长，何处托吾骨？夜来感春气，壮心动郁结。犹得为叶花，岂复占风月？老叶未足珍，应能辨霜雪。老花未足贵，春泥化其屑。所以益后来，只此足愉悦。我闻老树言，感动冲毫发。启我日月情，照人肝胆澈。因忆二三老，仿佛见高节。起坐暂低回，长庚看明灭。::||
近现代::张海鸥::声声世友老邱兄。犹似当年北大行。一塔湖图同悟道，多维术业各燃灯。我思厦海三千水，君恋羊城五色荆。生计艰难无南北，心香馥郁且娉婷。书生自古亲风雅，狷士从来淡利名。偶向长天抒远志，惯凭陋室寄幽情。诗成冷暖知音赏，课罢弦歌意绪平。湖畔春风舒碧柳，林中细雨润秋英。素心人远文章富，采菊情真趣味盈。李杜苏黄固天纵，邱王蒋蔡亦时膺。名山事业期万古，大树芳华忍凋零。一代风流纷驾鹤，燕园薪火任传承。水明楼里夕阳邈，双柳居中晓月清。枕上依稀存往事，梦中执手还未名。忽然岭表飞鸿至，恍若师兄召唤声。千里何辞怜病榻，不将老泪濯君缨。::||
近现代::张海鸥::简子踞高雄。天南有古风。翰墨辞章美，诗书道艺隆。杏坛骚雅续，古今学术通。西子湾前锦，寿山顶上松。时时惊俗眼，照月一孤鸿。温淳孺子色，天真意态丰。白衣访康乐，疑是玉色骢。遂教燕云子，长钦高士容。我亦传古道，乘槎渡海东。论剑重执手，襟抱又融融。人生虽如梦，苦乐必相从。天道酬勤善，祥瑞佑玲珑。君家芝树润，兰蕙耀飞龙。学人会天贶，再续旷世功。访古追行迹，现地觅诗踪。秦岭阴晴壑，枫桥夜半钟。长河解鹳雀，雁塔证唐宫。诗国江山美，一一待简公。归来耽著述，弦歌绕碧丛。殷勤理园圃，丹桂郁葱茏。劬劳育桃李，我心戚戚同。虽云沧海阔，羽扇会相逢。::||
近现代::张海鸥::今宵风雨作，吹梦到长安。依稀执君手，晏笑话当年。燕赵风华子，寒窗此世缘。放言今古事，对床夜语眠。闻鸡方起舞，北斗正阑干。斜月池边柳，繁星霜外天。陋室箪瓢苦，怡然诵孔颜。君志在删述，希圣亦希贤。我志如混沌，苍茫云海间。男儿三尺剑，沥血踏关山。君饮京华水，立身国子监。我似飘蓬转，徙北复迁南。问道途虽异，儒士重衣冠。杏坛两夫子，文采润苍颜。老来耽著述，立德复立言。天命虽已悟，传道正无闲。秋风苏病骨，飞鸿越海传。山高流水远，亦如咫尺间。李杜三夜梦，苏黄百代仙。念此心戚戚，披衣写素笺。锦瑟华年事，历历若目前。此夕云蔽月，卮酒忆婵娟。::||
近现代::张海鸥::丁亥秋深丹桂香。采石矶古蔽甘棠。马鞍佳节邀文士，清茶美酒论辞章。君不见，江东自古英雄地。父老常矜霸王义。长江到此久徘徊，犹恨当时骓不逝。里人至今能楚歌，歌中无限虞姬泪。楚汉纷争已如梦，唯有乌江儿女不坠青云志。我攀楚山访楚津。楚江之水碧嶙峋。未到矶头先一笑，诗人捉月事传神。但闻千秋酒气醇。太白衣冠孰与伦。自从乘鹤谪仙去，年年卮酒酹江滨。造化有情佑当涂。当涂县古圣贤殊。李白醉卧青山下，草堂历历授书图。宋有缙绅郭祥正。传道授业尊孔孟。诗赋辞章称国手，东坡居士爱且敬。又有名士李之仪。江头江尾说相思。曾是东坡幕府客，一旦获罪姑溪居。溪旁邂逅杨家女，肯许弦歌患难随。诗人意气酬知己，流芳万古一编词。当涂山美数藏云。山深林密蕴斯文。竹里夕晖斜照壁，寺垣犹存香火熏。更有古碑连理树，人道名媛才士坟。沉埋眷侣神仙骨，忘年情事已纷纭。庆云明府来祭奠，乡梓至今长忆君。是处青山可埋骨，先生勋业自氤氲。轻拭残碑辨古字。行间无限沧桑意。且奉江山一杯酒，愿共贤达陶然醉。::||
近现代::张海鸥::吾爱大雅士，啸云意气殊。诗心通古圣，骏骨任长途。天柱邻西岳，皖水毓清儒。家学温且厉，庭训孔颜劬。皇天谪文曲，旷世一梦芙。苦其心与志，劳其体与肤。蹭蹬数十载，学富五车书。去京还淝水，包拯祠畔居。忧国忧民意，一饭未尝疏。性情兼义理，深心愿世苏。诗名悄然起，四海许执觚。文章丕正气，乾坤一丈夫。我意钦国士，东来访诗庐。相逢颇恨晚，相知复相娱。放言今古事，议论识贤愚。切磋长短句，妙语若联珠。齐山寻秋影，九华共凌虚。宜城黄梅好，笑我赏丹姝。七步成绝句，才思敏若狐。妙词承三赐，高华气韵舒。从此心相许，冰心鉴玉壶。江畔三分月，长照南海桴。::||
近现代::张海鸥::君不见，秋风起兮枫叶红。霜天远影又归鸿。客子临风孑然立，落叶纷披叹飘蓬。君不见，天寒酒冷无红袖。词客独怜红叶瘦。秋池水涨风敲竹，孤灯夜雨听滴漏。漏断天明乌鸦号。海东红日逐波涛。征帆隐隐水云际，雁阵秋声又相高。何来浪子舞长刀。何来墨客弄狼毫。何来溪畔飘潇女，为谁浣洗任劬劳。遥看山头积雪白。落叶无边迷阡陌。箫声断续蝉声稀，枫叶如丹醉行客。馆旁大山名丹泽。山中飘渺多魂魄。弘法大师神清肃，端坐千秋传经策。晨昏络绎焚香客，执着叩破茫茫额。却看海月生残夜，凡夫怎解乾坤坼。又看高高富士山，何时焚尽俗生厄。人来人去无留迹，唯有枫林照水依然红赫赫。枫叶逢秋自在红。我执红叶叹匆匆。人生难如红叶永，岁去年来无始终。千林万木郁葱葱。雾绕云环默默峰。静观世事悠悠变，物换星移总从容。忽忆步兵卧枫林。湛湛长江动歌吟。穷达荣辱浑常事，名士风怀万古歆。又忆风流杜司勋。停车爱晚意气殷。扬州梦醒十年酒，又醉霜叶卧白云。最感李杜情恻恻。落魄犹恐枫林黑。祸福虽然不可测。但祈明月千里长照诗人好颜色。高山流水固怡心，故人入梦尤难得。天外长怀故园秋。踏雪怜枫怎解愁。频将卮酒销残梦，又恐枫残客子眸。玉人万里盼归舟。问君何事苦淹留。君不见岁月无涯人生短，时光难复鬓边秋。君不见志在四海好男儿，逢秋亦解忆妆楼。拔山盖世楚霸王，犹恋虞姬半面羞。樱花红叶虽然好，怎解闺中寂寞秋。念此归心忽似箭，且将书卷一囊收。中夜徘徊枫树林，缓拾红叶写清讴。弘法山前深稽首，且任白云红叶栩栩凌风载归鸥。::||
近现代::张海鸥::君不见，长岛年年美琼樱。春来处处溢樱酲。新妆络绎承天赐，艳质联翩舞后庭。君不见，一树樱娇可倾国，树树樱凝可倾城。粉蕾如腮羞少女，雪葩如玉绽壶冰。素面仙风清到骨，无尘无隐自高情。遂令举国人如醉，露艳香浓尽寻樱。和服玉女声娇细，长剑雄男慎横行。鹿儿岛上开琼宴，札幌城中舞娉婷。上野园中人掬玉，京都阙下士含英。暗香脉脉随流水，疏影盈盈逐新晴。传语四海怜樱者，把酒临风听我樱花行。樱花美艳春风倚。美人脂粉郁芳芷。不知人面与樱花，落雁沉鱼孰能已。却问楚汉咸阳客，衣锦何须还乡里。又问燕赵风华子，男儿何必衣冠紫。此生此地一观樱，清怀澹荡俗心已。樱脸樱唇漾樱氛，樱林樱士携樱姊。武士争雄文士狂，妖姬倾倒红颜子。红颜自古最痴情，芙蓉女儿为情死。绛姝弱质犹葬花，神瑛惜玉酬知己。世人但解爱樱花，谁止樱魂委流水。可怜天下有情人，几时执得长生蕊。樱魂零落苦难久。月夜春江樱浦口。雨中独立惜樱人，伤情饮尽樱花酒。樱魂飘渺知何处，随风随水随晨帚。抛家傍路萍踪碎，不若寒塘枝枝藕。寻郎愿凭风万里，又恐樱色难持久。记得去年赏樱时，玉色天香盈君手。樱花四月芳菲尽，玉人折尽门前柳。待得樱花却来时，莫教白云变苍狗。君看庭中一树樱，寻遍天涯何处有。樱花月影印苍苔。倦客天涯久徘徊。春深孤馆叹孤旅，穗上佳人懒画眉。湘南虽有樱花艳，苦无素手共衔杯。西园数遍樱千树，馨香怎致君袖怀。芳华入土还生树，青春一去不复来。君不见，秦野樱林长短材。弘法大师几度栽。吾妻山上缘何发，浅见溪头为底开。君不见，樱林树树皆连理，樱樱相顾委尘埃。鸳鸯同戏樱花水，听风听雨总相隈。樱花开复落。无苦亦无乐。荣枯皆随分，来日还同昨。长伴富士千秋雪，惯看林下闲庭鹤。风暖欣然生，雨打怡然落。不恋枝头势，不染市廛浊。倏忽来去俱无言，不争华庭与沟壑。来如蓝天一片云，去似夜空一灼烁。任尔天真烂漫女，采于芳枝弃于陌。纵得千秋一知己，不负人间寻常约。樱怀自古无怨艾，樱色从容唯淡泊。临岐寄语爱樱人，随意花间年年酌。::||
近现代::张海鸥::忆昔负笈日，白雪认红梅。春城高树下，西风黄叶飞。郭师怜商隐，王师山谷才。寒窗温李杜，清夜酌新醅。相携万里路，最忆是峨眉。倏忽十九载，秋霜岁月催。京华无倦客，岭表孤鸥颓。故人忽入梦，遗我五色杯。惝恍松江酒，迷离妆镜台。华清池上柳，白山雪皑皑。沧浪千古事，今夜一徘徊。馥郁悄然逝，花雾尚萦怀。::||
近现代::张海鸥::韩子迁谪地，千载厚人文。会通方成化，遗泽被斯民。鳄渡秋风爽，开元寺院深。湘子桥树老，文公祠墨殷。枫溪荟众艺，入眼叹纷纭。谪宦沉船渺，贤达修葺存。书院千年古，学府百岁新。韩江秀其貌，韩山慧其神。杏坛传薪火，春风作育人。家家亲翰墨，诗书礼乐淳。彬彬文与质，桃李馥芳馨。文曲千年别，重来降饶门。选堂承天运，大才旷世尊。学惊天下士，艺绝四海伦。里人频额手，焚香谢天恩。复有风华子，学术夸吴陈。承学康乐士，平原未名人。文章称国手，清流据要津。宗风代代业，文华岁岁勋。俊杰遍寰宇，举世敬潮人。::||
近现代::张海鸥::穗城无霜雪，冬夜作春游。岸古参差树，江深长短洲。弦歌萦绿岛，星海带沧流。陶公翰林士，南行作遨头。清编天下文，谈笑鬼神愁。一杯谢台阁，江山处处讴。吴子文章秀，学名四海修。谦谦君子意，霭霭骨气遒。康园尊大隐，国士乐同俦。赵郡邯郸子，燕云岭表鸥。巴蜀岳家珍，相从望江楼。华灯纷七彩，良夜二沙头。临水品佳茗，清香齿颊留。纵谈今古事，雅兴渐悠悠。红袖悄然换，参横斗转牛。相约银川会，共赏塞上秋。::||
近现代::张力夫::梦回犹系草原行，三谢先生礼遇情。夏季逢还约冬季，红城别复聚青城。兴安岭上松风续，五塔寺前霜月盟。敏思讷言神共守，诗家新旧岂分明。::||
近现代::张力夫::体态崔巍胆气豪，英雄自古出蓬蒿。红城月皎宜相赏，碧野云低好共遨。明日浮生分道路，今宵抵死纵醇醪。他年兼济须珍重，血压诗才莫等高。::||
近现代::张力夫::手把红旗昔弄潮，鲲鹏万里驭扶摇。忍看城邑流亡苦，痛责官场豺虎骄。湘水潺湲时入梦，草原空阔任飞雕。功成意向东山卧，一曲高吟守寂寥。::||
近现代::张力夫::陶然柳色到新圻，呼酒登楼槛可依。一镜波光云去杳，数枝花影蝶来稀。白鸥只近城南客，青眼互加身上衣。论罢兰亭休禊事，升沉不复问天机。::||
近现代::张力夫::影寺黄昏影寺秋，时听山鹊语啁啾。村夫质朴归为侣，峡谷峥嵘唤作沟。双塔峰移云变幻，一帘瀑挂涧深幽。夜来唯恐丹枫落，复遣身形醉梦游。::||
近现代::张力夫::信有前缘未了清，三番造访客犹惊。碧潭深邃龙蟠否，石虎崔嵬谁落成。水溯源头朝凤壁，神游太古惑凡生。痴来忽涌泪盈睫，悲喜无端真莫名。::||
近现代::张力夫::彼岸浮来此岸行，香樟幽径雨声声。风摇竹隐莲台寂，潮拥鸥回梵海平。乐土随缘长作伴，柔沙代纸暂留名。拜他千手还千眼，吩咐云开为我晴。::||
近现代::张力夫::道是浮生等一沤，名山事业且从头。逐云车入琼台谷，化雨风归玉洞秋。自省韩湘箫断续，相怜阮肇梦优游。国清隋塔惊还在，默对东西涧水流。::||
近现代::张力夫::闲忆钟徽俞瑞琴，案间普洱并银针。自娱盘盏消清夜，同守居庸惜素襟。陆茗色浓汤不苦，陶诗语浅意何深。可曾嗔我迟无谢，知畏拈花两会心。::||
近现代::张力夫::都市红衫聚作群，反贪声浪势干云。游行竟也闹天府，静坐居然嘲圣君。坦克轰鸣来浩浩，机枪狂扫向芸芸。笑他阿扁真无用，何不招之野战军。::||
清代::濮淙::诗成当代说方干，何事辞家久不还。梦里汤泉非故国，眼前云海是名山。花深古灶凭烧药，月冷啼猿为守关。只是白头慈母在，不教容易别人间。::||
清代::濮淙::容易相逢尚未逢，老年亲故喜相从。已辞野店中山酒，望断烟江北固峰。一夜梦游千里月，五更霜落万家钟。莫言人远天涯近，书到楼头第几封？::||
清代::濮文暹::峨眉六月雪，芙蓉半城花。花开雪再春，游子当还家。怜我诸弟妹，风中尘与沙。楚泽香采兰，越溪寒浣纱。群流尽归海，君亦平泛槎。次第相见之，因缘满天涯。我怀不堪述，转为君长嗟。::||
清代::濮文暹::人生大邂逅，多在阡与陌。飘零各异地，异地成咫尺。持来双镜光，互照好颜色。岂惟照颜色，肝胆了不隔。平生失途马，颠蹶在荆棘。君既宛转导，又为施羽翼。君今弃我去，好春失消息。柳条与梅花，为谁更妆饰。本自无远别，生灭年仅百。所悲再见期，又非此旦夕。既作有情物，得不泪沾臆。登堂慰君母，母正缝衣裳。衣裳亦何丽，鬓发亦何苍。知君当早还，君还我何方。君今别母时，有我相扶将。行当我别母，不见君在旁。劳燕各背飞，春风尔何忙。独余慈乌声，绕屋空徬徨。::||
清代::濮文暹::再见能几何，别君复兹晨。深意幸有托，仍恐含未申。感君万里来，爱我性情真。往往作痛语，不为伤孤贫。半生无所有，何以赠远人。去去君莫愁，敢不惜其身。乱花插行李，锦水亦何春。愿持一勺水，预洗征衫尘。::||
清代::濮文暹::微笑忽破睡，情梦媚幽独。春烟定后痕，荡漾在心目。欲说境已志，鸟语碎空绿。::||
清代::濮文暹::古战场，沙与虫。今战场，罴与熊。天戈西挥日不东，昨日将军今上公。美人载归千艨艟，岂无夫家皆鬼雄。乌鸢狐狸饱不尽，髑髅磨苔生青铜。呜呼今战场，犹照古时月。呜呼古战场，不染今人血。古人战场重边功，今人战场中原中。::||
清代::濮文暹::我生误文字，平贼无奇术。远闻三里城，受攻四十日。报国固不才，亦莫救家室。有弟杀贼归，犹抱老母膝。膝前妹娇痴，向之索枣栗。忽惊刀矛撞，投怀涕潜溢。是时屋瓦飞，雷从地底出。烟中互长梯，与贼相甲乙。三登而三堕，催以万觱篥。全家争督战，不解避斧锧。致身臣应尔，寸土守敢失。贼富民愈贫，雀罗鼠更掘。雀鼠幸未空，全军仍以律。朝向大吏述，暮向大吏述。大吏无援师，忍怒日受叱。昨日兵力分，十已遣六七。近郊贼方横，山城遑与恤。驰书慰众心，此情不忍笔。但言大军来，重围破可必。讹语纷刺耳，入梦亦不吉。仰天问消息，鸿雁杳无一。不来肝肠裂，来亦肝肠裂。上言民可怜，下与骨月诀。我思化黄鹄，飞入罗网缺。贼营三十里，去恐羽翼折。将心且随月，黯照战场血。旂渍血花紫，月下惨成列。登陴见予季，此时心骨热。书生弱有年，一旦横磨铁。老母素怜儿，今不闻呜咽。昨驰告急封，家书竟断绝。公义不及私，此举太豪杰。独不计汝兄，请师喉屡噎。家人祇解啼，首蓬面不洁。巍巍雨花冢，深深大峨穴。德薄者祀斩，或免天所罚。服官三十载，吾父多清节。生儿诚太愚，处世又不哲。恃此臣子心，安危总一辙。圣诏渴求贤，所恨学尽拙。男儿好身手，甘兹尘土灭，煌煌君父恩，及时好施设。::||
清代::濮文暹::老蝉断续吟，夕阳乱明灭。雨气集空林，揽之有余热。悠悠一寸心，事事郁相结。复此多炎凉，何处生分别。腥风吹断虹，云腰又中截。::||
清代::濮文暹::花姑沈醉竹郎祠，鸡卜喃喃问出师。风雨万山人鬼界，刍粮千里圣明时。最难抛掷黄金赏，欲诉功名白骨知。闻道滇池半清浅，至今鹬蚌苦相持。::||
近现代::赵熙::古来荒可想，只城角，似岩乡。入石户深深，云阿寂寂，玉溜锵锵。洪荒。自融气母，想风吹、一泡裂崖冈。留作菟裘佳处，六时心地清凉。焚香。小步禅堂。消夏气、领秋光。叹碧玉壶中，黄斑径里，此亦沧桑。苍茫。放翁著句，甚无人，镌字绿苔旁。不用飞霞题壁，我生已似云将。::||
近现代::赵熙::出春城、秧歌几日，芳原一绿如剪。四山围作棋枰样，阁阁鸣蛙不断。塍一线，袅百亩衡从，树小荫如伞。吴装短卷。看人影鸦锄，车声龙骨，物外散鸡犬。谋生贱。五十归田未晚。学耕空守枯砚。倾家难买柴车住，头白王尼谁伴。君不见。自晋后渔郎，几见桃花岸。游民在眼。坐豆叶村边，稻花风外，黄送夕阳远。::||
近现代::赵熙::乱山青出荣州界，界边水流穿洞。石乳含秋，云胎化碧，苔色六朝梁栋。人天万种。定结自洪荒，海潮吹冻。想见龙蟠，爪痕深入翠岩缝。诗人从古不到，晋时獠据了，还问唐宋。灵境多年，老樵探路，说有阴河水涌。西边一孔。便缒火无光，红珠似瓮。怕是骊宫，角根银柱耸。::||
近现代::赵熙::清风万个，占一城高处，宋时僧屋。解借此君名此地，便卜此僧非俗。茗砌延秋，风廊响月，苔色琴弦绿。涪翁往矣，禅房香剩花木。有弟时到轩中，虚心直节，合抱琅玕宿。自列党人碑上状，成就一家清福。绝代欧苏，片时章蔡，断送神宗录。翠云三亩，荣州第一修竹。::||
近现代::赵熙::望中天半庄严，嘉州定落荣州后。大哉僧力，自元丰始，迄工元祐。玉斧修云，金容满月，华鲸夜吼。恨青山不语，道君时事，断碑字、苍苔锈。台上放翁载酒。问如来、梵天谁救。支那小影，铜仙泪落，咸阳月瘦。十六丈身，一千年事，黄梅雨候。秪红裙袅袅，榴花一色，拜龙华寿。::||
近现代::赵熙::翠阴四月，入山十里春秧净。樵径。引一线松风到山顶。遥天沆瀣色，冷日玻璃性。端正。合唤作荣州主人影。山名近古，想是南齐定。如梦醒。算兴亡、荒县辟灵境。涧石生花，水禽过岭。风韵。绿得玉娥妆靓。::||
近现代::赵熙::是谁锯下苍龙角，晴空一坪秋广。万古无风，小池不涸，青入四禅天上。鳞原一掌。指贴地婆城，药膏圆样。影落东南，天台四万八千丈。唐年祠庙尚在，薛碑今蚀尽，苔翠无恙。州以山名，砦犹宋建，老去希夷安往。洪荒坐想。定绝岛孤撑，海浮千嶂。倘扣玻璃，日球空外响。::||
近现代::赵熙::渝州启行脂挂轴，苦羡蜗牛身戴屋。不道新车六百里，插翅如飞排大陆。自出鹰关弯复弯，荣昌隆昌箭头镞。车中别自一天地，路上人如蚁无足。村童笑我地乌龟，爬沙洒洒风过目。昔坐火车京汉站，万头钻入蜈蚣腹。夜过黄河空际桥，电灯如珠灿龙烛。今我小车仅容膝，计程铁道无兹速。未晡已抵自流井，王生挽我银行宿。人人惊问何时发，指数经途骇僮仆。人生适意在一快，荣井路通更奇福。须臾劄劄响飞机，嗟我跛鳖推馀毂。::||
近现代::赵熙::自渝至荣四日雨，车中受苦艰难尽。来时未晚下鹰关，午前始发木稗镇。今年夏暵补秋泞，一路上回兼下噀。时时陌上雇人抬，超海越山不能寸。永川城中灯火出，方丈蓬莱望中近。诘朝出城方就道，连车前挡等馀困。挨到荣昌始畅行，雨打头巾向风进。有时轮子又生角，真嗟骑马如蛙钝。乃瞻衡宇天忽晴，如此畸人走乖运。或笑临行盍笱将，事外哓哓只增忿。车班班兮六百里，本按常程不求迅。胡为使我终日饥，一笑载途餐一顿。::||
近现代::赵熙::游山有秘诀，窍在觅施主。慨自温塘归，饥肠响雷鼓。雅人坐一船，雅极愁不语。望中得磁溪，壮气生脾土。明知岁不恶，破例吃大户。访旧巧立名，佯佯吾甚武。退公惠然来，酒馔温尊俎。劝我尽量去，特地赈饿虎。一饱百虑静，诗作蚕丝吐。船头指尖峰，火苗辨前古。我戏叩我腹，吾何负于汝。::||
近现代::龙榆生::高绝江南老画师。萧疏尺幅见恢奇。溪山满眼撩诗思，霜霰彫年感故知。惊独树，爱贞姿。从公更乞岁寒枝。好看直干生云气，作健浑忘病起时。::||
近现代::龙榆生::正穷阴、乍敛倚高寒，碧天绚明霞。对长林霜染，重湖水涸，历乱苍葭。漫道龙盘虎踞，六代竞豪奢。兴废成何事，枯井鸣蛙。胜会聊追急景，怅荒荒海气，红日西斜。又征鸿嘹唳，回首总堪嗟。镇留连、风流自赏，待放怀、谈笑净胡沙。相将去、进黄花酒，暂制杈枒。::||
近现代::龙榆生::蕙心纨质。零落香魂迷楚泽。空谷跫音。风雨凄凄恐不任。骚怀九畹。无分移根栽上苑。侠骨柔肠。异代相望引恨长。::||
近现代::龙榆生::世故驱人两鬓残。伤时赢得泪斑斑。讴吟渐逐波声咽，肝胆犹争剑气寒。云惨惨，夜漫漫。更于何处一开颜。绮怀销尽雄心在，物外相期岂等閒。::||
近现代::龙榆生::信美湖山，春痕涨、愁生杜若。閒纵艇、夭桃夹岸，迎人灼灼。莫负芳辰拚酩酊，难凭醉眼论清浊。洒新亭、涕泪已无多，边氛恶。南朝事，恍如昨。觞咏地，还同乐。更何人慷慨，赋诗横槊。待扫胡尘清夜起，从教鼍鼓中流作。叙幽情、不数永和年，看经略。::||
近现代::龙榆生::青溪北郭。如此波光殊不恶。三过扬州。薄倖何曾一梦留。桥边红药。犹自向人开灼灼。替却箫声。十里垂杨百啭莺。::||
近现代::龙榆生::愿作鸳鸯不羡仙。刘郎风度尚翩翩。扬州小别忽经年。竹槛灯窗何处是，兰情兰眄总依然。千金未许贮婵娟。::||
近现代::龙榆生::几砚精严远杂氛。博山炉袅定香熏。箭虬滴沥惊春睡，花影扶疏上院门。闻剥啄，对氤氲。蓦然相见细论文。寒光未辨雌雄剑，舞向中庭月色昏。::||
近现代::龙榆生::露洗疏桐，爱深深院落，秋光如许。草际寒蛩，曾催夜阑机杼。恩勤惯不停针，敛霁色、初阳相煦。温颜对、蛮笺乍拂，凝眸斜觑。何计报乌哺。看食牛壮气，龙蛇奔赴。荻画旧痕，遥入拒霜红处。即今身系安危，未忘却、百年胞与。珍护。展新图、金霞逼曙。::||
近现代::龙榆生::青天难问，待击唾壶歌。惊残破。遭折挫。看山河。泪痕多。掩面愁无那。民德堕。癫风簸。燎原火。滔天祸。可奈何。鬼哭神号，罪孽谁担荷。满地干戈。怅高衢大道，翻作虎狼窝。吞噬由他，不须诃。似狂潮过。冲单舸。嗟失舵。泛洪波。思丛脞。意相左。长妖魔。数烦苛。万姓蒙枷锁。安偷惰。避虞罗。纵淫颇。攀花朵。任蹉跎。飘荡神魂，剩欲吟清些，贼及菁莪。更鸮音盈耳，无计托岩阿。雨泣滂沱。::||
清代::林朝崧::离筵罗众珍，鲤尾配猩唇。自家不能食，长跪劝行人。::||
清代::林朝崧::良人将远行，行李亲手检。别泪满心头，眼中无一点。::||
清代::林朝崧::翰林校书金根误，赀郎独奏凌云赋。世人顶礼千佛经，焉知网漏珊瑚树。君不见洞庭湖南彭夫子，白少镕经兼铸史。文章馀事作诗人，掷地盐锵叶宫徵。骚坛个个握灵蛇，如此才华有几家？不是梦中曾夺锦，便应笔底解生花。蟾宫高织登科记，咄咄吾贤遭弃置。柳汁当春不染衣，九州虽阔无扬意。薄海频年海畔游，芙蓉幕府竞徵求。囊中自有济时策，早晚君王召马周。::||
清代::林朝崧::昔去榴花红，今来芦絮白。入门不见君，云作榕城客。榕城在天未，水遮山复隔。雁飞不到南，书素徒盈尺。孤馆掩凄清，候虫当户织。忆昨艳阳时，咏花同倚石。如今阶下苔，已上题诗壁。空庭木叶飞，思君此何极！::||
清代::林朝崧::獭江江水无纤垢，獭江奇女世希有。米清昔重林宜人，玉洁今传曾节妇。节妇贫家娘，十七嫁林郎。林郎系亦出曾子，少为林嗣从林氏。朱然先世本宗施，徐绩由来非姓李。底事牵丝月下人？错教同姓结婚姻。周公制礼鲁公犯，谁识斯人独认真。斯人守礼足千古，洞房逃去不言苦。任将沟水流东西，羞学鸳鸯交颈股。从此想思天一偶，鳏鱼骠泊雌凤孤。使君有妇如无妇，罗敷有夫难见夫。夫君去后翁姑老，夫少弟妇鲜兄嫂。举目无亲可奈何，相怜惟有阿姊好。阿姊与妇同阿爷。贫难相助空咨嗟。一男一女继夫后，啼饥号寒常牙牙。饥寒苦况难尽述，尘生甑底磬悬室。朝缲夜织博饔飧，二十七年如一日。邻翁断弦家多金，知夫客死来委禽。妇言偷活因二老，岂为多财移寸心。寸心如铁又如石，永誓柏舟不改适。终身长作女儿身，昔也鬓青今发白。白发皤然姑尚存，承欢仍不缺晨昏。赐金难遇淮阳守，行义未旌桓女门。皮金剪字久明志，含笑寻夫入九地。山埋贞骨亦生香，人谈苦节皆流泪。吁嗟节妇节最奇，令夫亦算奇男儿。此夫此妇两难得，表贤励俗知是谁？::||
清代::林朝崧::桂落三山开琐院，群雄此日校文战。邹、郭同分市骏金，由基独试吟猿箭。有人抱璞涉风波，云是当年旧卞和。怅望玉门难自献，回思刖足一高歌。::||
清代::林朝崧::蹩躠登高山，失身落泥滓。豺虎游道旁，耽耽向人视。却行归故居，已非旧邑里。昔日桑麻田，强半成海水。无数蛟与蜺，率族来踞此。眼看平地上，浩荡风波起。我欲施钓纶，惜哉无钓饵。谁能逐狂澜，走入鱼腹死。近者陶元亮，招我桃源里。芦中呼扁舟，萍浮长往矣。::||
清代::林朝崧::出门多路歧，天荆连地棘。群山当眼前，俱含憔悴色。万树无鸟飞，深藏避弹弋。兽蹄交康衢，前去恐不测。回车凛然归，羲光渐西昃。萧萧风吹衣，取道花林北。::||
清代::林朝崧::燋兔追阳乌，催人成老朽。黄金高南山，买得青春否？生前贵适意，身后复何有？达哉张季鹰，开怀向杯酒。::||
清代::林朝崧::楚有无双士，重瞳不相识。一朝走归汉，天子推衣食。龙性本难驯，骏马岂受勒？君看架上鹰，亦有凌风翼。::||
清代::陈熙治::洗车雨过月轮明，泼眼凉霄似水清。明日双星渡河日，为卿私语祝长生。::||
清代::陈熙治::畅好春光忽又残，可怜花事更阑珊。半生虚愿空金屋，一寸荒苔窆玉棺。惜别难禁红烛泪，妒愁空遣绿章弹。飘茵袭溷寻常事，莫作生前因果看。::||
清代::陈熙治::悄立空庭夜未阑，愁思都迸雨声酸。已无亲养居贫易，怕有人怜涉世难。死后虚名空料理，生前骨相本清寒。沈沈桦烛终宵对，一样飘零泪点残。::||
清代::陈熙治::绮窗虚掩画帘垂，药裹茶铛位置宜。枕畔尚馀兰气息，风前怕整柳腰支。须知乳燕还巢日，即是雏乌返哺时。听到平安心已慰，底须苦语说相思？::||
清代::陈熙治::晓云轻揭绣帘斜，丝雨无声湿绿纱。芳草生涯愁燕子，断云残梦忆梨花。红亭怕置离人酒，玉洞先回倦客车。别望赤城天万里，残春何处醉流霞。::||
清代::陈熙治::恻恻西风隔牖催，绕床诗思共徘佪。残灯无燄怜孤影，冷月多情上酒杯。似水情怀乡梦远，嫩寒消息指尖来。鹔鹴裘敝黄金尽，谁道长门卖赋回。::||
清代::陈熙治::隔水人家尚掩扉，板桥行迹认依稀。山扶晓日穿云上，风旋炊烟作絮飞。诗思萦回盘涧折，壮怀零落晓星稀。即今兵燹初除后，战血犹膏宿麦泥。::||
清代::陈熙治::青峭摩空势不平，好山无数总难名。路从流水声中转，人向长松顶上行。叠石崎岖嵌虎迹，仙云缥缈落鸡声。此身便拟淩风去，手把芙蓉朝玉京。::||
清代::陈熙治::何年巨斧神丁擘，遗节还看此日留。一水潆洄通地脉，两山旋转界溪流。危坡徙倚羊肠险，曲径斜通鸟道幽。有客高歌振林木，半空黄叶下清秋。::||
清代::陈熙治::猎猎西风飐酒旗，几家山市隐云湄。地多林木知名节，室有蒿莱慨乱离。迎面奇峰随路转，破空飞瀑挟云驰。冯唐遗宅凭谁问，漫剔苔痕读古碑。::||
近现代::释敬安::一瓶一钵暮山过，戴月孤身入薜萝。觉路未开归路近，芒鞋空踏白云多。::||
近现代::释敬安::瀑布长千丈，迢遥持碧天。何当剪一片，缝作衲衣穿。::||
近现代::释敬安::飘然尘外人，一笠千山雨。身似孤云闲，悠悠任来去。::||
近现代::释敬安::钟梵晚萧萧，山厨叹寂寥。夜泉和月煮，野菜带云挑。::||
近现代::释敬安::借问吾乡杨皙子，一身去国归何时。故山猿鹤馀清怨，大海波涛动远思。独抱沉忧向穷发，可堪时局似残棋。秋风莫上田横岛，落日中原涕泪垂。::||
近现代::释敬安::迢遥钟梵下斜阳，寂寂岩花渡水香。殿角一铃风自语，窗前万木雨初凉。山街云气窥人净，江挟涛声入海长。却羡巢松千岁鹤，不知人世有沧桑。::||
近现代::释敬安::定中孤月自常明，身外浮云屡变更。欲舍福田纡国计，每谈净理厌诗名。渡杯祇恐鱼龙觉，施食还怜鸟雀争。天上人间尽调怅，与师惟有證无生。::||
近现代::释敬安::野径斜云上绿苔，经过此地不胜哀。千年感慨遗湘水，万古离骚识楚才。泽畔行吟还忆昨，庭前谏草已成灰。我来浊世怀高洁，不奠黄花酒一杯。::||
近现代::释敬安::十六辞家事世尊，孤怀寂寞共谁论。悬岩鸟道无人迹，壤色袈裟有泪痕。万劫死生堪痛哭，百年迅速等朝昏。不甚满眼红尘态，悔逐桃花出洞门。::||
近现代::释敬安::南渡偏安国已亡，宫祠墓木尚苍苍。士无奇节名难著，地有忠魂草也香。风雨湖山犹感恨，往来樵牧亦凄凉。若教二帝生时返，血泪人谁洒夕阳。::||
近现代::汪玢::风凄其，雨凄其，风雨凄其凫雁飞，人家近水涯。烟霏微，雾霏微，烟雾霏微红绿衣，花楼串桁垂。::||
近现代::汪玢::不为多情解怆情，西风扬起暮云平。庙堂箫管金如土，饿莩兵戈道路横。趋枥食，傍垣行，可堪今日作书生。待将一骑冲尘去，踏碎关河古月明。::||
近现代::汪玢::怅望绿云深处，迷路。愁殢海天涯。腥风恶浪遣年华，辜负曲园花。短尽少年豪气，无谓。谁与话凄凉。漫浇磊块与文章，杯酒落空肠。::||
近现代::汪玢::信得金钿误玉腰，水堂深处麝烟消，朱扉长锁独无聊。绿树化阴看结子，红颜投老惜馀娇。凤凰台上忆吹箫。::||
近现代::汪玢::长相思，短相思，长短相思梅熟时，鹧鸪作对飞。春难归，夏难归，春夏难归误了伊，连娟淡写眉。::||
近现代::汪玢::端正情怀写怨词，墨痕浓淡手参差。今年不比去年时。好梦也曾撩远客，破家安得卜归期。江南空有月如眉。::||
近现代::汪玢::长爪慧心人，爱作风流画。画出娟娟跣足娘，临水湔衣也。一阵竹林风，碎韵沙沙者。蓦地回头意绪多，怕是人闲话。::||
近现代::汪玢::小小楼台闲院宇，渐江上，曾闻杵。略相似鸠江多怨杵。昔日也，风兼雨。今日也，风兼雨。细草流光花满树，叫蜀魄，催归去。问归去如何归得去。水亘也，天涯路。山亘也，天涯路。::||
近现代::汪玢::春到江南春又暮。和雨和烟，绿上江南树。斗草吹花寒食路。安排好个风流处。惹我开帘张绮户。燕子飞来，燕子飞飞去。飞去还来还软语。深情待要和郎住。::||
近现代::汪玢::春来也，来自九天涯。几树梅开明胜雪，一溪水涨绿于纱。风嫩景云斜。::||
近现代::黄松鹤::九秋风物似陶家，无酒还来就菊花。已惯登临今日客，未妨消受故园茶。相逢一笑看吹帽，解赋何人想落霞。红树碧山频问讯，云峰犹阻雁行斜。::||
近现代::黄松鹤::池塘几度嫩红开，又是春归客未来。泛月飘飘馀醉思，临风穆穆想清才。孤怀中酒花难酿，远水依舟叶可裁。梦醒鹤巢还煮梦，半床诗卷一茶杯。::||
近现代::黄松鹤::小筑南园自放情，绕阑红药露华清。窗松未老先巢鹤，院柳初丝欲幔莺。月照荷塘鱼啖影，风过竹径犬疑声。分茶记有东篱客，笑与黄花道姓名。::||
近现代::黄松鹤::京华高处夜吟寒，憔悴斯人独倚阑。彩笔抛残垂老去，芳洲捣碎此才难。尽馀言笑传心眼，何限离忧在肺肝。罢席更无新涕泪，白云明日共君看。::||
近现代::黄松鹤::卅年湖海旧游人，节序芳菲话一新。碧树鸠呼何待晓，红泥燕逐不成春。闲门坐冷南窗雨，试墨磨开古砚尘。望里家山归棹渺，无心再问落花津。::||
近现代::黄松鹤::经旬药碗替茶杯，强报清诗枕上裁。孤馆灯留新梦草，博山香剩旧炉灰。水云千里花先放，风雨一楼燕欲来。未解江南岑寂意，丁宁恐负贺方回。::||
近现代::黄松鹤::卖花深巷鹤巢居，野水闲云意自如。试砚绿浮茶气永，呼灯红入酒香初。初来有赋迷荒径，结习何心爱草庐。岁暮方知身是客，到门犹见故人车。::||
近现代::黄松鹤::小小园亭面面山，天开图画著身闲。帘前草色撩诗入，枕畔莺声聒梦还。有限乡心春不管，无多吟卷老来删。悲欢旧事何须问，我在黄花翠竹间。::||
近现代::黄松鹤::长安此日说东南，居易居难客自谙。一水去天惟尺五，万花如海正春三。图开富贵人同寿，诗到空灵佛与参。应有玉盘献仙子，偷桃曼倩不为贪。::||
近现代::黄松鹤::雕镌云冻入风骚，姓字从君手上豪。笔砚之间开异代，胸怀于此见吾曹。盎然古味涵千石，久矣空情泥一刀。笑向人间成半佛，茶烟禅榻未须逃。::||
清代::冯询::买骏无人入燕市，一片雄心为谁死。精神满腹气压纸，壁间飒飒风尘起。主人待汝恩不轻，购汝饲汝绘汝形。龙骨先摹神气力，兔毛更染好颜色。晶莹夹镜参差钱，羁金络玉装宝鞯。势欲飞腾却不去，回头似待王良御。至今落拓犹英豪，雄姿卓荦顾视高。主人挂向长安道，相看共叹风尘老。年深墨汁还淋漓，按图试问画者谁。名姓不遣俗人识，英雄埋没胡可知。却看图形感沙漠，马闲亦是麒麟阁。::||
清代::冯询::东海浮山并浮日，日光射空海底出。浮山日涌罗山来，两峰摇摇势欲失。铁桥互天天汉低，天风浩荡云凄迷。淋漓元气渺不测，忽惊天外鸣天鸡。乾坤草庐半空起，四百峰头一亭峙。中有苍茫独立人，元精耿耿双眸视。本来南国占离明，文章天上摇火精。收拾蛮烟炙炎海，海市忽散鲛人惊。珊瑚万树若列炬，照见山河了如许。蓬莱并入金镜中，一角分明失左股。黄尘更变水浅清，劫灰飞尽玻璃明。何时晞发最高处，顾盼目极东南溟。::||
清代::冯询::一脱官衫百体便，卧游虽暂亦缠绵。树知尘世百年事，花送春人十里船。白日纵歌宜放鹤，青山埋骨有啼鹃。不知寒食清明过，只觉韶华在眼前。::||
清代::冯武::春风两岸吹荆杞，压浪石梁跨湖水。当日开平龙战起，一片琉璃浸山趾。土人不识战争功，但到中秋看月起。桥弯似月月正中，影落桥中月累累。千古英雄安在哉？人生几度来看此。::||
清代::冯武::无端心绪欲如何，萧瑟荒郊傍晚过。耕破田园曾甲第，抛残胔骼为兵戈。画桡秋水悲羌管，古庙西风覆女萝。村落无烟禾黍静，暝云轻扫夕阳多。::||
清代::冯国鑫::西城楼阁旧闻名，着屐登临趁晚晴。烟火万家轻雾合，樯帆几处落霞明。湖光潋滟遥含树，山色平分半入城。十载风尘有何益，故乡如此好归耕。::||
清代::冯咏茜::胜游端拟续流觞，杏子花开日渐长。买得蜻蜓小如叶，半晴天气过横塘。::||
清代::冯咏芝::身不作村农，不知村农苦。今夏苦淋漓，秋来仍多雨。万顷与千畴，茫茫无片土。始尚望开晴，新秧还可补。何期白露降，旭日犹未睹。农户最关心，妇子愁无语。征赋虽初完，衣食出何所。离乱痛相遭，正宜舒民力。天道竟无知，饥馑生不测。拯济乏良方，中心常戚戚。叹息诗初成，寒虫鸣四壁。::||
清代::冯秀莹::湖平宛似秦宫镜，渔父恒渔不言姓。童笑山中宰相诗，婢羞洛下书生咏。岸巾自棹细腰船，尘扇长悬黄竹柄。曲直随钩手信投，密疏任网心无竞。鹤发殊非吕氏翁，羊裘却似梅家倩。间寻兰若劣通禅，酷嗜烟霞深入病。笠侧蓑披倦即眠，云乡遥指翠微边。一辞帝阙三千里，两见天弓六百弦。春雨春烟晨荡桨，秋树秋花夕扣舷。采若青穿点额鲤，屑桂红湔缩项鳊。会稽尚轻公子饵，邯郸岂顾女儿钱。颇闻日唱渔家乐，君是渔家第几仙。::||
清代::冯秀莹::凉波昨夜起，蹙我池上树。萧萧行可惜，耿耿岁将暮。故乡日云远，谁当共情素。惝恍追昔游，黯然隔重雾。幽忧回难释，中庭思且步。人生如浮云，流宕不得住。胡为自局蹐，三叹复四顾。广野多悲风，大道有歧路。㳅俗未能识，急趋虑妄附。愿与金石交，委心任所遇。::||
清代::蒋敦复::珠箔飘烟，珧窗阁雾，一片夕阳红浅。麝月香消，犀云妆冷，高楼凤箫声换。甚莺燕，纷来去，芳菲弄春晚。总销黯。忆西园、翠衫银榼，自劝驾、东皇落英飞辇。何处不天涯，奈心远、杨花尤远。休恨杨花，恨霜华、菱镜渐满。把琴丝弹彻，云水玉人湘怨。::||
清代::蒋敦复::尽日东风惹绿杨。莺老愁乡。小红楼外又斜阳。看只有，燕归梁。双飞双宿浑闲事，曾寄语，可思量。天涯衔得柳花狂。衔不住，那人肠。::||
清代::蒋敦复::刚被红鹦呼欲起。奈小病、玉窗慵倚。纤腰重亸思寻梦，有些儿难记。解事双鬟私语细。道今日、恹恹甚底，昨宵绣被。也无情物，到五更天气。::||
清代::蒋敦复::愁望木兰舟，何处拍天烟水。春流不尽，碧桃花片，似女儿情腻。红楼外，丝雨织残，金缕恨、莺梭碎。恹恹正憔悴。想是日高未起。那人薄倖，便索性音书，不须寄。帘卷际。游荡只管天涯，待细问、杨花意。::||
清代::蒋敦复::神女怨，三十六宫春。暮峡渺行云。青鬟覆额金钗重，红楼吹梦玉箫频。写鸾笺，题凤锦，绘真真。便万语、千言心未毕。纵万转、千回唤肯出。环佩影、拜前身。瑶坛曾注长生箓，琼华合授上元文。草同根，花并蒂，两情亲。::||
清代::蒋敦复::鸾镜黏红，燕钗贴翠，晚妆重试兰宵。绣帘半揭莲靴，窄步风摇。歌一串嫩莺娇。舞衫轻、还著生绡。酒边低问，谁家玉杵，昨夜蓝桥。缠绵语咽琼箫。奈留君、不住签漏迢迢。花阴月午，梨魂一寸都销。春影怯，梦痕飘。睡先难、难放纤腰。那堪明日，湔裙斗草，女伴偏招。::||
清代::蒋敦复::梦雨敲愁，丝烟织恨，玉人微困芳妍。悄掩菱华云鬓，罢整钗钿。金炉斜熏银麝串，绿窗娇睡翠衫遍。葳蕤锁门似海深，相思欲见何缘。婵娟。应自爱，恁独抱，青琴绝代谁怜。燕燕莺莺来往，小院秋千。锦堂昼永迟鸳绣，春波人远渺鱼笺。琼楼外，争信有情真个，瘦也天天。::||
清代::蒋敦复::十二绣屏深窈。翠篆余香袅。开帘怕见春光好。祗嫁了桃花，和春也老。梦乍悄。怪黄鹂、一声声搅。红楼小。东风偏到。不管伤春早。天涯处处生芳草。问薶却荒冢，碧愁多少。漫凝眺。江南绿波烟渺。::||
清代::蒋敦复::陌上香车早盼晴。淡云微雨近清明。腰身娇亸欲眠柳，箫语软吹来卖饧。小院伤春燕，花底红情絮不停。::||
清代::蒋敦复::鸡犬仙家住。可惜刘郎去。长恁年年春，三二月乱红无主。早知人、薄倖似东风，肯轻随飞絮。芳意和谁语。好梦浑难据。天上人间，无情烟水，断肠尘土。怕黄昏滴碎女儿魂，更潇潇暮雨。::||
近现代::许南英::曲折入幽径，石畔起孤亭。水已僧眼碧，山亦佛头青。::||
近现代::许南英::路旁有盘石，少坐歇游踪。下有最清水，上有最高松。::||
近现代::许南英::竹兜轻又快，五步当十步。彳亍阡陌间，牛与人争路。::||
近现代::许南英::入山不见人，古树如人立。偶逢行脚僧，圆顶顶尖笠。::||
近现代::许南英::相别已经年，快睹春风面。空山有冷香，深情托纨扇。::||
近现代::许南英::云积高于天，云消深于渊。蹇驴亦饥渴，忍冻吸冰泉。::||
近现代::许南英::朔风捲地来，飞云连天积。日暮芝罘山，轮蹄一孤客。::||
近现代::许南英::破晓事晨征，冬山尚酣睡。偃蹇不胜寒，白云为之被。::||
近现代::许南英::郎妾各西东，隔住莲花路！不及野鸳鸯，东西任来去。::||
近现代::许南英::大纛朔风飘，将军杀气骄。纵鞭驱怒马，夺取玉龙标。::||
近现代::陈振家::谁纵痴情一小蜂，养于如锦百花丛。娇红嫩紫甜迷甚，嚼玉餐香含哺通。乃父成龙祈子切，哥儿得水若鱼同。温柔乡里怎成器，事理无情衍始终。::||
近现代::陈振家::欲步君诗殊觉难，书功文采欠多般。凭偷程式三招斧，空仰骚坛千级磐。襟抱从无传世想，吟哦祗作养心看。会将奖语为鞭策，未敢奢期笔有澜。::||
近现代::陈振家::欲辨之无只瞬功，不求七岁便神童。安排欢乐为生活，打点观游作启蒙。戏水激流哪吒胆，擒尨揪耳武松风。俺才八月君休笑，暂把微吟贷我公。::||
近现代::陈振家::北去凤城无数峰，驱车百里闯茏葱。高岑秀削千岩峙，危石争腾一涧雄。冲破山根连玉宇，掏空崖壁泻银虹。兴来烹茗就寒碧，甘露和诗落客盅。::||
近现代::陈振家::湖光闪烁碧波清，六十五番看月明。天上依然莹璧灿，人间已换海桑情。空承练洁多垂顾，自认疏庸少有成。唯剩襟怀堪托慰，常将皓魄许平生。::||
近现代::陈振家::开放多年别困贫，不忘丰裕福乡人。捐资拓地营芳苑，筑榭栽花缀绿茵。可使族亲添乐趣，更供耆硕养心身。恭闻竣事动吟兴，喜看乔林岁月新。::||
近现代::陈振家::春光已负夏初登，特向溪山深处行。七八朵花临水笑，两三块石卧沙清。禽声穿树听官快，林气醉人游足轻。野老榕阴烹翠茗，相招闲坐话农情。::||
近现代::陈振家::拜会芳兰应不迟，春风未识已心仪。医经融易叹新进，编著连章见美辞。脉理深钦君有就，岐黄堪惜我无知。竟将慧果相持赠，小事一宗为释诗。::||
近现代::陈振家::韩江脉脉向南流，才别冬春又夏秋。文革终成新古董，知青白了少年头。免除斗地战天苦，换得衰骸老病忧。时代无情谁眷念，信如一壁破泥瓯。::||
近现代::陈振家::人前从未见真形，含吐悠悠每自矜。触岫逢坚长曲变，乘风得势累掀腾。遮天埋月任蒙弄，播漶作霖随爱憎。细看实为虚妄辈，翻来复去甚栖凭。::||
清代::陆茜::暗里年华愁里换。凄绝离亭别馆。客路春将半。鸟声啼处柔肠断。欸乃几声舟去远。一任魂消不管。回首红桥畔。杨花如雪斜阳岸。::||
清代::陆茜::极目小楼东。彩彻残虹。惊秋孤雁咽长空。渔笛一声烟水绿，两岸丹枫。夜色浸帘栊。愁倚西风。萧疏景色别离中。秋月春风长不老，减了腮红。::||
清代::陆茜::篝灯掩映夜凉时。红褪海棠枝。残蛩四壁寒声咽，听声声、说尽相思。十二阑干秋老，满林黄叶离披。年来雁影渐分飞。白发日依依。故乡莫虑烟波阔，梦魂儿、携手同归。霜冷鸿啼云外，一钩月浸窗西。::||
清代::陆茜::娇柔懒起，正飞花如雪，江南春老。记得邻家诸女伴，争绣踏青鞋小。梅雨淹魂，梨云殢梦，怯换轻罗袄。东风无赖，卷帘惊堕啼鸟。怎奈好事将阑，韶华暗度，离恨知多少。绿树成阴莺燕瘦，絮果兰因潦草。肠断长亭，魂消别浦，来岁归须早。闲愁脉脉，落红平砌休扫。::||
清代::陆茜::又见月明如故。忆素心人何处。风定露寒时，碧玉搔头斜堕。休负。休负。一岁能逢几度。::||
清代::陆祖瀛::身如梁燕往来频，玉臂云鬟梦里亲。待折菊花开笑口，秋风恐瘦捲帘人。::||
清代::陆祖瀛::小住琼楼不计年，霓裳舞罢大罗天。中秋为爱人间好，来向君家作谪仙。::||
清代::陆祖瀛::嫦娥本是月中仙，修到灵根福寿全。桂子初从天上落，教君月饼佐汤筵。::||
清代::陆祖瀛::今生若是论生前，不是茶神即酒仙。万事有缘君识否？此来为品第三泉。::||
清代::陆祖瀛::听得邻家笑语温，娇痴儿女话黄昏。何人踏月归来晚，剥啄街头尚扣门。::||
近现代::程滨::痛饮龙头水一卮，泠泠沁入旧心脾。云何蕞尔倭夷国，都见河清海晏时？::||
近现代::程滨::拂过羲和日驭鞍，扶桑顶上作游槃。炎光逼烁无逃处，海底森森作广寒。::||
近现代::程滨::高城新筑薄云霞，不是当年太阁家。林外悲鸣玄影掠，依稀社鼓起神鸦。::||
近现代::程滨::波臣十万目鳏鳏，想得当年海色殷。千载斯文天欲丧，人间无处不崖山。::||
近现代::程滨::多少维摩身外朵，殷勤待我一时开。此花终是归于寂，润作昆池劫后灰。::||
近现代::程滨::何日东君解绨袍？垂杨未织绿丝绦。街声不到深深巷，泄露春光一树桃。::||
近现代::程滨::屈指人间又一春，依然大路满车尘。江南细雨商量梦，蓟北柔荑冷落人。::||
近现代::程滨::残碑十字影纵横，终古泬廖风雪声。百丈玄冰九原下，知君凛凛尚如生。::||
近现代::程滨::沧海幽幽静似潭，仙乡只在水中涵。云峰高处皑皑白，冰雪融时淡淡蓝。::||
近现代::程滨::常在深闺不许窥，芳名袅娜唤罗斯。腰身滚滚风情好，如晤开元一美姬。::||
近现代::张月宇::沤珠万点忽临池，亭榭凭栏薄暮时。引领已嗔凫化舄，缠身犹责茧抽丝。雨声急促随秦柱，灯影昏幽动楚思。记得梅溪明月夜，风前折取第三枝。::||
近现代::张月宇::梨云梦断景风轩，恍听笙竽万籁喧。磨蝎长天睽北宿，羸驹经岁走南辕。汉之广矣何思泳，澧有兰兮未敢言。久已冰封伤草木，萌生犹自待新元。::||
近现代::张月宇::辙合南州振玉珂，乡关遥隔洞庭波。九嶷山黛溪曾似，三峡风高梦若何。浮世文章难祭鳄，倾城夜色讵成歌。廉纤惟记虹桥雨，青伞同开十里荷。::||
近现代::张月宇::小园春去问春来，风信梢头误几回。一叶舟浮云梦泽，诸天香陨雨花台。已经唯诺京垓许，尚待优昙片刻开。兀坐残宵声寂灭，杯盈弓月莫须猜。::||
近现代::张月宇::轻于柳絮冷于霜，四顾茫茫接大荒。冰冻要津羁异客，风号孤馆绕空廊。营营梦责华胥幻，去去身嗟陌路长。回首来时天欲暮，一行履印自何方。::||
近现代::张月宇::城外停云月色高，城中大隐绝尘嚣。人倾肝胆凭谁识，腹满经纶待酒缫。客舍曾联徐孺榻，乡怀犹合屈平骚。洞庭湖上熏风起，何日安归一叶舠。::||
近现代::张月宇::一夜风吹宝铎鸣，交驰羽檄满山城。雪莲未许春时绽，灰火频从烬处生。以暴易兮皆障目，哀菅薙矣不闻声。谁知形胜庄严地，曾遣龙骧十万兵。::||
近现代::张月宇::荼蘼落尽晓风微，枝杪空余蛱蝶飞。酒正酣时伤愈痛，梦于醒处事俱非。不蕲恢网开三面，欲破愁城困四围。菡萏西池应已放，羁身遥想未成归。::||
近现代::张月宇::纷纭身号久稽名，简册讹传事莫争。堪恸肠为民疾断，始教耒作谷田耕。安邦自可无刑政，攘外何曾有甲兵。鉴古兴衰遥酹酒，至今犹憾弗能征。::||
近现代::张月宇::丰仪怅望楚天长，惜诵何堪赋九章。清浊未从渔父语，流离犹替美人伤。贤材终古遗皋泽，佞子时而倨庙堂。滚滚沅湘江上水，招魂不独为君殇。::||
近现代::陈振家::清蝉乍叫雨初收，小立芳郊渚岸头。和日青山天宇净，一川如画橹声柔。::||
近现代::陈振家::木棉炸絮逐长空，一派湖山尽绿丛。忽闻老妻眉色舞，呼看银嘴小桃红。::||
近现代::陈振家::艳姿娇态自堪怜，小小空间已释然。终日向人售色相，从来不识有苍渊。::||
近现代::陈振家::昔岁青灯连晓曦，欲磨一剑证男儿。天机忽转无常道，唯剩柔情写旧诗。::||
近现代::陈振家::豪注荒郊二亿金，难教佳丽动芳心。吴宫唐苑温莎堡，殿宇萧疏乱草侵。::||
近现代::陈振家::山腰野寺没斜晖，留听松声立翠微。荒径缘溪银鹭起，遥看农妇荷锄归。::||
近现代::陈振家::山野曾谁敢乜斜，威凌群兽是孤家。可怜人类略施计，胜尔如刀满嘴牙。::||
近现代::陈振家::弱势者伦多设防，甲坚腹厚壳中藏。渔人伸手捉将去，严实亦难逃祸殃。::||
近现代::陈振家::莫看竟日冷如霜，仰仗之时情自长。倘遇不平君必助，天生一付热心肠。::||
近现代::陈振家::不学妖娆桃李颜，名微难入百花班。唯凭一掬清纯质，留得温柔在世间。::||
近现代::陈毅::投生革命即为家，血雨腥风应有涯。取义成仁今日事，人间遍种自由花。::||
近现代::陈毅::南国烽烟正十年，此头须向国门悬。后死诸君多努力，捷报飞来当纸钱。::||
近现代::陈毅::断头今日意如何，创业艰难百战多。此去泉台招旧部，旌旗十万斩阎罗。::||
近现代::陈樗::天外随阳雁欲慵，稻粱谋尽有相从。西山顽石怜精卫，金谷明珠笑懊侬。薪胆初闻忘越耻，蕨薇竟见拜周封。于今四海多归客，昔日王阳到处逢。::||
近现代::陈樗::偃蹇瑶台见佚女，高辛先我恐湘累。相从只惜雀无角，不好非关鸩做媒。从此汉皋温玉佩，却教歇浦寂珠綦。劝君珍重高山操，并世倘逢钟子期。::||
清代::陈蔼如::一城如斗傍山丘，岭表钟灵此地收。龟海碧波盈万顷，羊峰翠黛壮千秋。夕阳西照禅宫古，风景南来隐洞幽。最喜娄湖漂胜溉，昂然狗石镇中流。::||
近现代::陈寥士::世路浑如蜀道难，茫茫只乞一枝安。少年盛气终成悔，老屋秋风渐觉寒。梦影吹魂多惝恍，泪痕涴袖各阑珊。平生肝胆消磨尽，但向樽前记小欢。::||
近现代::陈寥士::环中象外多清思，华国词章见一斑。诸子高吟黄歇浦，不才归卧赤堇山。向阳衣锦人知宝，投暗明珠我未顽。遍让诸方成彻悟，砉然声律出禅关。::||
近现代::陈锦汉::待月倚楼西，坐久夜未上。四顾景茫茫，昏黑穷远望。层霄暮霭合，贝阙失清旷。明河淡不辉，繁星见三两。纤阿御晶轮，寂密秘音响。美人在何处，引领空惆怅。归卧息烦襟，澄怀悟色相。无心引月看，玉镜照窗朗。::||
近现代::陈锦汉::西士谈天演，持论亦多偏。优胜而劣败，其然或未然。项籍战百胜，身殒乌江边。高祖师屡北，终竟天位传。胜者何必武，败者庸非贤。安在万夫雄，尽操必胜权。下士竞文战，过合亦天缘。多才盛文藻，仕路多迍邅。庸人一朝倖，稳步升鼎铉。时乖巧逊拙，运至丑增妍。造化无成心，物候有变迁。第凭寸管窥，乌知浩荡天。::||
清代::严光禄::夹岸重城壮，中流一柱尊。夕阳翻倒影，飞翠落遥樽。钟磬沈烟际，鼋鼍上塔根。长公旧游地，玉带忆山门。::||
清代::严光禄::树影瓜洲渡，风光扬子津。长空孤鸟外，片席大江滨。雾拥山藏寺，天低月近人。中流谁鼓枻，归去有渔䑳。::||
清代::严光禄::故里不相识，行行杂径多。远从田父问，危上木桥过。一姓自成市，数家斜傍河。村深风俗古，举族见雍和。::||
清代::严玉森::文襄文诚去已远，嵩云衡云来作花。疏篱密护断人迹，铁骨横空群鸟嗟。当年觞咏倏泡影，天山剑戟今桑麻。此花阅世将二纪，冷极无言听晚鸦。衡山雪薄梅亦少，泉根几树微烟遮。炎荒孤赏抱冰雪，乾坤一气春萌芽。可园人散尔清寂，空廓不断新云霞。夜深脉脉来鹤语，门外时时喧马挝。湘上何人吟水涯，黄河西北无悲笳。绕花千转伤心极，白发青门长种瓜。::||
清代::严玉森::入山复十里，积翠交万重。曾经太华险，履此能从容。霞外鹄影微，霁初雪意慵。薄薄田舍酒，疏疏远寺钟。泉汲思中泠，樵衲来上封。乡梦莼一丝，春锦花千峰。万类共悲喜，孤筠观淡浓。兹游任醒醉，箕颍怀前踪。::||
清代::严玉森::忽急友难游瑾门，琵琶不以迁高官。死余大小鼓三百，绝世风流天地存。今日游公乡，昔日登公山。扬州艳说修撰好，要知公之气谊山河尊。华山不为高，黄河不为深，公乎奇节超昆仑。文章丝竹偶然耳，后生小子之论何纷纷。丈夫不作王右丞，清流第一申屠蟠。三秦豪杰谁景略，但见泾渭水合流浑浑。潼关望中条，司空诗境愁云屯。坐客谈武功，太白之雪绵秋春。清泉白石忘寒温，商雒深山多隐沦。蟪蛄朝菌匆匆甚，怪柏寒松爱避人。::||
清代::严永华::隐逸虽云有福，神仙自出无心。请看入洞刘阮，绝胜辞家向禽。::||
清代::严永华::康成婢子识字，逸少保母能书。渺兹青衣尚尔，可以吾侪不如。::||
清代::严永华::夏姬十年转少，戴洋五日重苏。服媚不求荀草，长生要诣蓬壶。::||
清代::严永华::桂森山水窟，名甲寰宇中。天教廓诗境，宦迹留泥鸿。未遑事幽讨，尘俗空填胸。携雏欲先去，归棹寻吴淞。仆马已在御，歌骊行匆匆。阳侯若有知，恍惚梦里逢。为言名胜地，自古无异同。胡为滞溪游，长歌诗兴浓。兹境不一顾，毋乃情不钟。因之小作虐，澎湃横流冲。颠风已断渡，媮閒访灵踪。山城无百里，詄荡多奇峰。层峦叠锦彩，佳气郁葱茏。飞阁出岭表，清赏溯元公。古堞隐崇雉，深涧饮长虹。坐久心颜开，瑟瑟来清风。雨馀空翠滴，洞古白云封。豁然忽开朗，异境探不穷。老佛坐岩际，天半闻清钟。青山寿太古，底事首尽童。俯仰忽有悟，山性与人通。此邦人质直，山亦无修容。参差如束笋，夭矫若游龙。山下多沃土，潆洄水一泓。种荷能逭暑，种桑倍农功。民瘠久必乱，民裕国乃丰。愿民登衽席，蚕织毋疏慵。漓江波似镜，倒影青芙蓉。小艇自来去，荡漾双桨红。清景俨图画，拙笔摹难工。凭眺不忍去，夕照辉长空。何当携绿绮，一鼓《风入松》。::||
清代::许嗣隆::秋光好，天宇碧鳞鳞。月印竹枝书个个，风回雁字写人人。南望隔秋云。::||
清代::许嗣隆::秋光好，逐队度秋风。秤过鹌鹑装锦袋，斗回蟋蟀贮花笼。三市六街中。::||
清代::许嗣隆::秋光好，寒露湿窗纱。碧椀香传浮茗叶，青釭影动护灯花。银汉一些些。::||
清代::许嗣隆::秋光好，粔籹买秋城。楼角红拖飘绣缎，檐牙锦簇飐纱灯。夜色漾空明。::||
清代::许嗣隆::秋光好，一叶堕斜阳。鸿燕去来添怅望，鸡虫得失费平章。送目入苍茫。::||
清代::许嗣隆::秋光好，爽气豁心胸。笼写葡萄珠历落，盘堆荷藕玉玲珑。相赏莫匆匆。::||
清代::许嗣隆::秋光好，瑟瑟可怜宵。香里风光寻细腻，酒边意气学粗豪。只是觉萧骚。::||
清代::许嗣隆::秋光好，禅榻净无尘。细雨似愁愁似雨，淡云如梦梦如云。墙罅一虫闻。::||
清代::许嗣隆::秋光好，回首路漫漫。砧杵音中炉烟冷，关山影里笛声寒。无语凭阑干。::||
清代::许嗣隆::秋光好，卷幔坐凉天。似暗复明横晓月，欲连还断散朝烟。秋早是今年。::||
近现代::伯昏子::人心幽秘汝能知，危难之中汝辅持。容吾悔过听吾讼，人讼汝皆聆受之。::||
近现代::伯昏子::一袭鬾衣眠冷函，醒向红尘尝苦甘。尔命犹疑常不解，何无滴酒出倾坛。::||
近现代::伯昏子::常鼓绛唇询酒甔，星移日转若何参。汝提我耳呢喃告，无力回天但醉酣。::||
近现代::伯昏子::宓妃留枕久消磨，翩若惊鸿一日过。罗袜生尘流盼语，但抛玉佩向微波。::||
近现代::伯昏子::更与群僧醉玉壶，喜狂今日陟仙都。独来净寺忘形坐，但问吾非汝主乎。::||
近现代::伯昏子::泡影人生竟乃何，但言此譬證娑婆。汤汤风自虞渊出，复入虞渊浩浩过。::||
近现代::伯昏子::世事如棋一局中，翻云覆雨任天公。几回枰上腾挪罢，终入阴冥韫椟中。::||
近现代::伯昏子::吟祈初别黯魂伤，来觅垆边日月光。每遇玉壶长颈召，便思引颈注琼浆。::||
近现代::伯昏子::节操珍珠未及穿，心田恶莠扫犹残。天恩浩荡何曾惑，独一真神岂错看。::||
近现代::伯昏子::默默旻天祝岂灵，万千祈颂付空冥。美人丛里但沉醉，逝者匆匆谁一停。::||
近现代::刘鹏年::偶落吟鞭偶驻车。红榴西畔是儿家。零欢断梦一些些。任说君恩深到骨，争知侬影瘦于花。频年芳草满天涯。::||
近现代::刘鹏年::小小朱楼曲曲桥。横塘烟雨夜潇潇。倩魂端向此时销。一水红添鲛泪涨，万山青送马蹄骄。闷寻鹦鹉话无聊。::||
近现代::刘鹏年::一寸相思一寸灰。珍珠帘卷燕双飞。春风闲煞好楼台。减到腰围还病酒，最难红粉解怜才。玉珰缄札几时来。::||
近现代::刘鹏年::信有三生未了缘。自将红泪报缠绵。指尖弹冷七条弦。别酒乍醒杨柳岸，春魂犹殢海棠烟。一般憔悴可人怜。::||
近现代::刘鹏年::便得重逢路恐迷。无情有恨独怜伊。天涯回首一沾衣。谁遣惊鸿空照影，似闻飞絮已成泥。夕阳红到粉墙西。::||
近现代::刘鹏年::夕阳瘦却垂杨影。閒花片片粘幽径。无语下罗帏。空庭燕子飞。相思原两字。消尽千行泪。敢异别时心。君恩海样深。::||
近现代::刘鹏年::嫣红姹紫江南路。黄昏一阵帘纤雨。新月上雕梁。兰闺卸晚妆。香衾曾共拥。私比桐花凤。清梦欲成时。空山叫子规。::||
近现代::刘鹏年::宵深暗怯罗衣薄。帘钩响处灯花落。客路渺三千。花枝笑独眠。一春鱼雁断。无意拈刀剪。奇福羡鸳鸯。飞飞总是双。::||
近现代::刘鹏年::轻寒恻恻愁如絮。撩人双燕呢喃语。又是断肠时。落花辞故枝。玉壶春酿暖。薄醉抛书卷。望眼几曾閒。千山更万山。::||
近现代::刘鹏年::衣松带松。灯红泪红。吹将檐马丁东。是西风北风。银蟾半弓。芦帘一重。浑忘时序匆匆。在愁中病中。::||
近现代::黄浚::微官如护鸡，书隙役高凤。颇疑腾腾春，颠眴掷宾送。道逢曲江人，腰衱照飞鞚。始知天气新，佳日足抟弄。遂追华林宴，喜接小海讽。是时柳初荑，峭冷勒寒霿。临河得嘉客，爨句发嘲哄。永怀定东陵，武帐坐久空。春农化兵甲，铜辇閟秋梦。郊原复何有，起视斗士众。偷閒且放浪，将压睨榱栋。不祥理当祓，勿使侨言中。::||
近现代::黄浚::神州积劫如茧丝，文献拘湮政术涣。皇天畀公一太阿，泱漭万流看截断。三十年间身许国，独立雷霆狎危难。众生但随斗杓转，岂识垂天亘昏旦。十载幸为便坐侍，口不能言但欢叹。即论旧学空千夫，赤手溃围真好汉。心胸已拓古豪杰，更为苍生具朝盥。世人嚄唶阴符佩，忠恕焉知终一贯。微闻出世为大事，鼎鼎百年始及半。径须置酒为君歌，酡取朱颜一笑粲。::||
近现代::黄浚::平生喜浙诗，颇复惋其碎。谓当得名世，大力挈万槩。峨峨海日楼，独起辉一代。渊沦合儒释，九典后车载。往时石遗翁，标举数惇诲。敬为一瓣香，心向惧未逮。何时苞蘖姿，远中匠石睐。深心掖后学，片楮敌十赉。自怜无窅思，兴至事彫缋。上烦菩提行，揽卷牵俗爱。欧苏皆證韩，所證皆三昧。斯言譬香钵，须弥在其内。拜嘉纫兹语，旦夕以为佩。::||
近现代::黄浚::拘尸阇维逾千年，三藏罗汉相矫虔。鸠尸那竭国入海，正法当灭无再延。阿难垂泪告四众，永世释子心悁悁。北齐慧思憬此志，护法自谓藏山便。琬师瓶锡继不坠，追琢秀景留幽燕。我踰防山拊南隩，岭脊遥见青摩天。皠皠洞门列飞楯，稍有松柏芃其巅。洁斋向晚宿西峪，晓蹋荦确辞竹箯。兹山脉导红螺崄，般州岢罗相周旋。洪荒旧传七龙穴，谁其得者南岳禅。想当伐山践弘愿，亿众邪许开必先。上烦雷车漂香树，下乞宫禁糜金钱。创源大业逮贞观，涅槃经始完彫镌。砻磨方石锢以铁，缒凿甘井岩为穿。祖堂五代踵将作，佛力所向无至坚。自唐迄辽盛写补，朝山五塔思金仙。雷音一洞最袤广，千佛绘柱书字妍。其馀诸洞閟白日，时有异客窥椎毡。我来凭眺致三叹，嵎地杰构天能全。众生已在瞋恚窟，孰发龙藏消冤愆。袈裟变白度不远，文字刊落言无诠。眼前涿野绿浩浩，昨岁战骨萦荒烟。::||
近现代::黄浚::迎头云如䃜，风急雨且至。众山髡而绀，西岭特滃翠。心知精蓝近，扬策趣孤辔。山穷得清溪，溪树极阴邃。白杨鸣策策，犯雨径入寺。阶泉澌渐密，庭竹偃有致。相看褦襶客，餍此清静地。谁能学题壁，箧韵写自记。::||
近现代::黄浚::郦经夸石穴，隋志称玉堂。天馀千年幽，使我穷青苍。灵峰吐谽谺，其藏备万方。爇炬逐前导，蛇进十步强。稍得办璀璨，窅窊疑芝房。又疑丁东院，触处皆铿锵。昏井下匍匐，溜壁扪徬徨。雄龙既已驱，仙鼠复已亡。石尽意必水，孰能赍一杭。琐琐记乳状，吾宁摹石仓。::||
近现代::黄浚::东坨翘摘星，西坨迥望海。青青藏岝峉，淩晓作晁彩。登峰复下阪，心怍屦每殆。忽焉入幽径，万绿被葳隗。无穷出清夐，泉语乱珠琲。况闻碎叶声，戛戛踏磊磈。是间近洞府，云水气故在。萧森通地天，阴壑秀千载。已令疲应接，叹息颂真宰。::||
近现代::黄浚::斜河左挂窥荒龛，云陴黮起南山南。露篁无声钟意歇，若有清梵来相参。疏星正在水精域，千载夜气专瞿昙。仰天拊枕不复寐，归去吾亦营茅庵。::||
近现代::黄浚::两崖刺苍天，寂寞下千尺。山云无尽幽，山径抉危碧。何人结茆庵，蚁附见行迹。磴高时入云，云絮软可擘。想当龙公来，万瀑荡云脉。山晴礀亦静，佳绿在娟柏。攀梯孰云倦，寒意满篸帻。独有上方钟，泠然识閒客。::||
近现代::黄浚::大房号奥室，雄深蔽幽都。我行犯阳𦦨，西笑矜良图。连山鄣良乡，剑弩为前驱。笋将五十里，何止痡仆夫。岂知神灵宅，其藏固郁纡。襟喉孤山口，左转徐崎岖。翠岑从天来，远观疑路无。渐穷擘苍苍，松石礐且粗。翼然一茅庵，接引名不虚。稍得辨山脚，真面仍模糊。微径据蜿蜒，众壑皆北趋。回看衔尾舆，若缘九曲珠。一转一绝壁，肃与人间殊。峭碧耸山骨，缛绿敷山肤。千寻竦长戟，两涧刓谲觚。阴阴坠萝春，邈邈馀禽呼。仰睇狭旻色，臆想必日晡。遂忘跻攀缓，但有颜神愉。粼粼欢喜台，挂岭支我趺。上犹岧峣青，下已杳窱逾。用叹兹山阿，颀然甲朔区。当年华严师，扰龙安浮屠。是何无外力，凿此造化炉。吾生厌忧患，回向期团蒲。何时象王峰，盂杖相提扶。::||
近现代::赵尊岳::乘风。瑶宫。相逢。尽从容。能通。凌霄羽翰如翩鸿。夐然星斗罗胸。疑阆蓬。下王绝尘踪。只步虚有声太空。指南肇造，遥忆姬公。左徒去后，玉虬谁骖九重。窥炳灵于圆穹。吐华于长虹。高寒吾愿从。排阊呼鸿龙。蹑足幻云峰。更持卮酒邀碧翁。::||
近现代::赵尊岳::藻艳披缃帙。几摩挲茸窗倦晚，梦痕如织。憔悴年时高阳侣，凄断人天只尺。凭茧纸乌丝留得，多少危阑登临意。只龙香凤尾差堪识。千古恨，剩邻笛。九天吹管悲寒食。尽飘零霓裳断序。翠镫华陌，老去定场花时泪，分付红牙彩笔。更侧帽行吟何日。兜率海山应相念，念嘉荣犹挟王门瑟。笙鹤外，暮天碧。::||
近现代::赵尊岳::大好秋容，天香满院承丹旭。十年薖轴，一笑蕉中鹿。几度潮生，看遍陵成谷。添筹屋，清光同沐。把盏斟醽醁。::||
近现代::赵尊岳::伤往事，人倦独支颐。坐久重楼都入望，画阑犹倚玉箫吹。将信更还疑。::||
近现代::赵尊岳::无限恨，消领绣帏中。轻梦已随兰麝散，五更和泪咽铜龙。侵晓怯微风。::||
近现代::赵尊岳::端正好，风露下新秋。脸色荷花相逞艳，轻拂垂柳看行舟。脉脉水西楼。::||
近现代::赵尊岳::端正好，时节恰秾春。箫鼓隔堤催画鹢，镜漪落照罨芳尘。犹有未归人。::||
近现代::赵尊岳::绕遍阑干，千红万紫，旧经行处。斜阳外，杜宇声声唤归去。无多影事随流水，问断梗、飘蓬几误。尽芳时消受，眉痕片霎，绮怀谁诉。凝伫。重来路。怕径冷苔荒，蝶愁蜂妒。天涯倦絮，那回犹罥朱户。莫教辜负从头约，只横雨狂风易阻。茧纸涩，雁昼沉，难寄离愁万缕。::||
近现代::赵尊岳::湘弦润湿苔侵绿。春雨相连续。玉阑孤倚悄无言。看尽浮花，浪蕊送华年。回头挂壁银筝在。手涩调新解。无声过泛最情深。为问满怀，幽怨可能任。::||
近现代::赵尊岳::荼蘼一架才开了。便觉春光少。游丝几度袅东风。更逐残英，飞舞小庭中。雏莺乳燕寻常在。转烛年华改。声声你不断离愁。绿绮窗前惊醒梦如流。::||
近现代::伯昏子::城阙已难啼旧乌，督辕曾亦走沙狐。閒人若问长安事，但寄贾生之废都。::||
近现代::伯昏子::汉乐唐伎胥以沦，梳妆时世尚尖新。熙熙雁塔题铭处，谁作狂吟复雅人。::||
近现代::伯昏子::青山难挽栈边云，佛窟梵音何处闻。枕梦空怜陇头月，当时曾照隗将军。::||
近现代::伯昏子::海市氤氲望梦中，浮沉大邑若孤蓬。绛霄登陟谁扶坠，醒觅黄头是邓通。::||
近现代::伯昏子::黑云镇压百重楼，疑是天心抱隐忧。昨夜笙歌人散尽，槐风吹雨梦尤稠。::||
近现代::伯昏子::露残红冷瘗荒宫，招隐萋萋思八公。时彦不谙丹鼎事，但从鸡犬学摩空。::||
近现代::伯昏子::艳妻煽处岂无期，剑气常随牛斗移。狼纛当时回铁甲，祗因遍地是男儿。::||
近现代::伯昏子::药山问对悟云瓶，御柳金河一梦醒。莫效穷途阮郎哭，长衢依旧耀寒星。::||
近现代::伯昏子::社鼓空喧绕暮鸦，关河仍锁祖龙家。召平不待秦亡后，安敢青门学种瓜。::||
近现代::伯昏子::割势防萌事亦奇，榷牛引类一何慈。身形变化本空有，宿业愆深哪得知。::||
清代::戴延介::绿酒酣初，青灯外、一曲檀槽才拨。分明玉树歌翻，听呜呜咽咽。看半晌、轻拢高撚，便一霎、觞迎花接。钗凤擎魂，烛龙飘泪，四弦初裂。记相逢、红袖撩香，遮半面、微微露娇靥。今夜风前月底，剩满襟诗雪。数不尽、龟兹好手，又多少、青衫愁叠。更教谱换霓裳，余音细搯。::||
清代::戴延介::薜萝风，藤葛雨。回首旧樵路。怪石排衙，都让逸人屦。羡君痴嗜虫鱼，盟坚碑版，只一片、韩陵堪语。云烟聚。几番得宝歌翻，不为阿娇赋。金石编成，欧九莫须妒。他时桃缀新花，墨题古艳，迟醉我，乱红深坞。::||
清代::戴延介::疏杨几树情丝短，凉波空搅凄碧。袖薄牵罗，髻低颓影，魂小欲迷秋蝶。目迎眉接。记双桨人娇，一奁云活。警梦西风，鸳鸯愁重易头白。银河清浅路阴叹，星期误也，空妒灵匹。十斛珠抛，四愁诗赋，盼断玉钗消息。良缘未歇，有再世韦家，好寻坤牒。替诉恒娥，蟾蜍清泪滴。::||
清代::戴延介::雁外寒芜，鸦边落叶，清游句拾奚囊。贴石疏泉，瀑飞声里书堂。绛云香烬荒烟拥，冷劫灰、蝶梦悠扬。问年年，红豆花开，何处斜阳。涧东老去颓唐甚，爇金炉心字，枉拜空王。死后生前，都应愧煞红妆。美人笑吐如兰气，化虹霓、不化鸳鸯。趁西风，燕子徘徊，同话苍凉。::||
清代::戴延介::水面惊鸿态。记匆匆、鹍弦声里，早输情债。弹到定风波一曲，便有五湖舟载。幸留得、脸痕眉彩。占尽杜家仙侣福，署灵坤、小牒乌丝界。萝屋补、络珠卖。红楼如梦东风外。算番番、生香不断，洞迷房改。莫笑司勋迟问讯，艳说韦郎缘在。又窥镜、遥山横黛。眷翠怜红心婉娩，袖罗边、一握春葱赛。周昉笔，画图再。::||
清代::戴延介::颤白摇红，趁疏篱、晓剪霜寒花凝。琴局笔床，雅映冷标幽韵。高低忽乱明妆，带一片、斜阳窗暝。休哂。算几番、枕秘者回瓶隐。沅湘动新咏。且酡颜借酒，苦吟啜茗。矮几凭、温梦蝶，一双栖并。还愁碎飐西风，似醉客、惊魂无定。灯近。画秋心、素屏圆影。::||
清代::戴延介::窗锁香斜，径随菊转，小庭不碍幽深。露洗红蕉，分无半点尘侵。颓阳照醒黄花睡，忽凉云、飞满诗襟。憩苔阴，天也萧闲，境也萧森。词成三影翻新谱，认笺明粉砑，墨聚烟沉。捧出双声，有人慧比鹦心。刘郎前度吟魂远，踏秋阴、如梦难寻。瘦愔愔、一叶敲愁，韵度瑶琴。::||
清代::戴延介::倦柳偎烟，疏云漏月，水天今夕无价。薄醉心情，薄游滋味，几番欲赋难写。秋水秋句，还未称、秋娘澹雅。初逢记在，一水桥边，一重帘罅。不曾负却西风，双桨时来，彩霞凝乍。赌酒藏钩，分茶贻麝，易惹莺娇燕姹。华年珠满，幸犹是、云英迟嫁、艳魂逗也。莫说伊知。粉笺教砑。::||
清代::戴延介::雁低云远，盼飞来、一镜光沉银匣。碎雨空阶，湿满庭黄雪。乱敲林叶。更搀入、暗蛩凄答。水调歌成，玉箫吹断，艳悰犹说。铜街夜凉泥滑。纵珊珊来也。愁沾罗袜。佳约拼虚，奈团圞时节。虬壶漏绝。便天上、新妆都歇。烛短还烧，香残重炷，梦寻瑶阙。::||
清代::戴延介::丹砂溪上人来，一篙春暖桃花色。蟹前鴂后，蘋香莼嫩，钓竿垂碧。酒被云铺，诗襟霜浣，鬓丝雪涤。正蒲帆初挂，暮潮欲上，听吹了、斜阳笛。笑我荷衣待葺，泛澄波、雨蓑烟笠。鸥家盟素，渔乡署券，已夸闲得。还怕相逢，月川沙渚，水云嫌窄。看星河，动也他年，天上有浮槎客。::||
近现代::卢前::诗书画，三绝重当时。大节凛然千古在，虚名犹恐世人知。见道不于词。::||
近现代::卢前::传渔唱，此地有词仙。三十六陂人到否，白云白石世争传。俊赏出茶烟。::||
近现代::卢前::书余论，词话启于廷。应与月坡称合璧，后来七子更专精。吴下有新声。::||
近现代::卢前::香销后，散曲独擅场。词是末流环浙水，尖新细巧见微长。莺语弄笙簧。::||
近现代::卢前::飞动处，野鹤尚依云。映雪冰壶还玉洁，曹郎评跋久相闻。画笔亦清芬。::||
近现代::卢前::名言在，婉约复堂称。结想缈绵许雅奏，疏香细艳示修能。乐苑置心灯。::||
近现代::卢前::谟觞馆，亦是学人词。广博尚能承乐教，西洲曲子作新辞。鼓吹太平时。::||
近现代::卢前::雷池步，厮守傍姜张。薄滑遂为浙派病，少年学语渐颓唐。功过两相妨。::||
近现代::卢前::难兄弟，唱和更同声。深美欲兼闳约旨，沈醇况复寄深情。常派立山成。::||
近现代::卢前::随园选，此本早流传。幽隽超尘凡艳绝，定评韵甫已当前。清贵在中年。::||
清代::樊增祥::离肠九曲河中水。一宵流过银川尾。水北是丹州。东风昨夜柔。湘屏围六曲。楼上春人独。无绪对春山。画眉人未还。::||
清代::樊增祥::平林雪霁烟光湿。夕阳浮动金明驿。西望是榆关。马头无限山。沙中春雁语。似说经湘楚。南望楚江头。教侬特地愁。::||
清代::樊增祥::谁家烟玉。趁粉苞未吐，金鸦先斸。换叶移根，宛转风前倚修竹。可是伤春静女，都不掼、玉阶华屋。且乞与、细土清泉，低亚旧栏角。清旭。映窗縠。喜暖雨弄晴，翠枝新沐。细君暗祝，未要东风与拘束。忏却将离小字，刚换得、带围金簇。待说与、扬州梦，慢斟缥醁。::||
清代::樊增祥::风光好，轻𨏥出花间。半臂泥金新雨后，一枝烟玉晚风前。此际可人怜。归来夜，宫烛照无眠。名字拆来歌里唱，粉真乞取镜中安。偷傍枕屏看。::||
清代::樊增祥::郭外山斜，倚瘦藤来访，杜曲人家。冷径苔荒，古祠云暗，疏树乱点寒鸦。若比瀼西精舍，浑不似、门掩溪花。网虫遮，看诗墙一角，细绾秋蛇。霜笳又催冷蕊，早绽了檀心，掩映纹纱。数点蜂黄，一双翠羽，依然春在天涯。折得一枝归去，刚宜称、素手煎茶。斗风华、怕临风倚竹，翠袖寒些。::||
清代::樊增祥::当年柳，都学汉宫颦。飞絮密于关外雪，轻阴铺作陇头云。愁煞倚栏人。今日个，真傍灞桥行。几叶修眉临浅水，一襟红泪点秋尘。那得不销魂。::||
清代::樊增祥::似此中秋未算贫。曲墙雕砌露红新。玉钗私语深深院，璧月微开淡淡云。佳节酒，异乡人。故园忆我陇头行。谁知汾上初寒夜，银烛秋花对细君。::||
清代::樊增祥::残照渐低迷。倦马愁嘶。入门先自拂尘衣。犹有雁来红一簇，影与人齐。白酒两三卮。欲卧还迟。销魂今夜板桥西。露似珍珠云似粉，月似蛾眉。::||
清代::樊增祥::旧宅城南叫画眉。故香经雨发春泥。王孙随处有天涯。酒渴倩谁温茗待，朝回不见理妆迟。退红帘下断肠时。::||
清代::樊增祥::绰约湘灵望不还。象床花簟泪筠斑。凭将词赋遣萧闲。净拭湘屏图女几，醉欹纱帽梦君山。似闻瑶瑟怨人间。::||
近现代::田遨::暌隔经年一省亲，几曾相守问晨昏。而今常洒思亲泪，到死终为负罪人。::||
近现代::田遨::坡老平生似散仙，每餐从不两荤膻。那知身后鱼和肉，都借高名赚大钱。::||
近现代::田遨::重寻名刹碧琳琅，玉垒山前草树香。踏上索桥难矩步，老来也学舞郎当。::||
近现代::田遨::草堂门闭走旁门，堂外风光失旧村。犹记浣花溪水碧，无边花树护诗魂。::||
近现代::田遨::温泉仰卧看云光，山色苍茫绕四廊。身自浮沉心自静，浑忘人世有炎凉。::||
近现代::田遨::金戈铁马旧盘门，旁有荒祠伍相尊。莫笑苏台娇治甚，此间千古水云屯。::||
近现代::田遨::边地犹思马伏波，青山遗烈两峨峨。绝怜百战功成后，薏苡明珠谤亦多。::||
近现代::田遨::前贤心迹剖明难，褒贬随人意未安。写到子云投阁恨，千秋谁与洗沉冤。::||
近现代::田遨::一时成败本寻常，谤大于身信可伤。自古文人感知己，何须深怪蔡中郎。::||
近现代::田遨::多谢良朋折柬招，浓歌艳曲共今宵。自知俯仰无柔骨，不敢随人试舞腰。::||
近现代::黄绮::如花人面端端地，水上相逢。言语难通。看是停桡欲就从。风吹漫理青丝发，意态从容。旋剥莲蓬。抛打香腮惹阵红。::||
近现代::黄绮::女儿烂漫真奇妙，倒坐船头。的的歌喉。水面听来特地柔。移时船到水深处，不信含羞。尽解鞋兜。赤脚当娆打水浮。::||
近现代::黄绮::山光桥影依稀见，远听鸣蝉。水国漫漫。忘了人间六月天。清香引向花开处，小住游船。轻管低弦。桨触清波水濑圆。::||
近现代::黄绮::不教湖上怀西子，胜似西湖。沙岸回纡。碧水青天上下虚。且持短棹闲摇去，细柳风馀。白藕花疏。明月清光水面铺。::||
近现代::黄绮::谁伴。夜久衾衣暖。失却归期，日日从头算。小窗西。远山低。待得床前月下晓鸡啼。::||
近现代::黄绮::处处村烟傍晚浮。闲行倦坐曲江头。最怜野渡疏杨岸，一段斜阳三两鸥。风细细，水悠悠。为谁多意总凝眸。浮云卷起西山去，一片孤帆晚未收。::||
近现代::黄绮::草上铺烟绿共肥。融和天气踏青时。美人风里曳罗衣。柳岸燕飞溪水软，杏林莺语夕阳低。游情怎耐耐春宜。::||
近现代::黄绮::曲径深幽，月来竹影光寒薄。长鸣啄啄。白羽西飞鹤。起舞蹁跹，舞袖凭虚托。须吹着。笛声清弱。一曲寒梅落。::||
近现代::黄绮::风断续。月照离怀摇案烛。梦乡原不分南北。梅花应是飘香国。栏干曲。关山别后萧萧木。::||
近现代::黄绮::江上立。鸥鹭闲云相共白。波平日暮千峰出。多情今日多回忆。无消息。雪融春信寒梅碧。::||
清代::姚燮::东门碌碡，西门櫑木。千夫挽钩，沈船渡头。军宿无厦，官行无马。风酸雨凄，没胫烂泥。朝报军船来，暮报夷船来，吏胥络绎奔行台。行台大官汗如雨，当路来听百姓语。昔日官如虎，百姓如鼠，今日百姓如狼官如羊。贫户当役，富户募粮。官不得案，百姓不得床。此六月间吾邑事，告我闻之心恻怏。::||
清代::姚燮::园中葵，折以摧。雨打壁，风倒篱。黄鸡饿，啄莓苔。木叶落，空阶堆，烟釜剩粒愁蛜蝛。家人顾我言，六月避乱昨始归。门庭复整扫，典琴鬻画供三炊。归来未十日，尔亦失意都中回。我行信劳悴，家人共狼戾。狼戾郁伊，顾我而嘻。不愁无食，不愁无衣，但愁琐尾终流离。::||
清代::姚燮::壶有宿酒，俎无鲜鳞。瓮有剩米，灶无束薪。脱我橐钱，呼僮入廛。柴不必捆，鱼不必鲜。靧面而食，晚食而息。严城斗高，中夜月黑。残灯不明，乱笳相逼。和以枯篁，摧摧恻恻。助以饿蛩，啾啾唧唧。荡以孤心，掩掩抑抑。掩掩抑抑伤我心，海天万里愁云阴，墙东又急邻婺砧。::||
清代::姚燮::到门见稚子，稚子还娇痴。喜我远道来，急呼牵我衣。升堂拜老亲，老亲苦憔悴。喜我远道来，含笑抚我背。入室觅病妻，病妻竟彫瘦。喜我远道来，下床挽我袖。阿妹从我后，阿弟趋我前。喜我远道来，环坐听我言。::||
清代::姚燮::攓篷望山，瘦眉一弯。日色穷窘，雁愁出关。过山望江，樯旗罥空。楼船如马，鲤鱼正风。升江望城，弓刀列营。秋蒿不绿，断角自鸣。入城望市，十户九徙。驱驱而过，但有羊豕。出市望门，未夕气昏。东邻键户，西邻葺垣。::||
清代::姚燮::行路日益近，讹言日益多。信之尽不疑，中道将如何？昔言丹陵危，昨下兰陵阿。昨言兰陵阻，今已毗陵过。视水仍涟漪，望山仍嵯峨。且倾樽中浆，平此心中颇。心颇不能平，击箸还浩歌。何以声悲凉，绝不惊鼋鼍。瞬息抵金阊，维缆城西河。到耳乡人音，欢笑原无他。始将九地魂，复挂千尺柯。遍询得其详，证合无异科。噩梦胡不安，馁气胡不和？稽首谢上天，谁实瘳我瘥？惊定心转悲，有涕还滂沱。::||
清代::姚燮::同侣皆浩叹，顾我筹未然。各有亲孥存，存亡今难言。尔我如弟昆，半载同食眠。万一遘所凶，所戴匪异天。当谋生死宜，视此白日悬。白日有晦明，心腑无磨镌。莫争匹妇仁，枉与沟壑填。斯言未忍终，痛泪交沦涟。逆向西来风，洒与东流川。川以风荡回，泪以心沸煎。万籁无一和，万象无一妍。有象但成夕，有籁皆成鹃。安知身所之，前路非黄泉？::||
清代::姚燮::十十复五五，津头打津鼓。日出西北风，撑船下淮浒。千船齐出关，军船杂行旅。旅人语军士，未言泪如雨。自离舟山城，十年作淮贾。昨信茫昧闻，妻孥惨遭虏。军士还与言，充名隶行伍。名兵实则农，能犁不能弩。去当殇异乡，敢期还故土？旅人还乡悲，军士出门苦。叹我不为军，叹我不为估。何以中道间，同来受凄楚。堕叶魂共悬，荒山梦多阻。心气吾几何，安能不消阻。::||
清代::姚燮::百觅得一船，价昂不敢争。市肉饷纤夫，促其星夜行。为言劫盗多，往往遭虏搒。巡汛虽有官，安能穷察侦。迩复浙东乱，梗塞还难凭。列砦齐山东，犄角朱方营。白日无过鸿，愁雨搀笳声。安知丸泥封，不及丹阳城。使我废食叹，独立睋青冥。似见烽烟红，上逼欃枪星。其下云凄凄，凄与祅雾横。恐有战死魂，凄凄同郁凝。郁之久不散，都来凝我情。愿借金神飙，一荡江山清。::||
清代::姚燮::长风飘大缨，远见铃马驰。急切欲相问，铃马去如飞。后卒四五人，徒步不及追。言调徐州军，期限三日回。闻言丧我心，同侣面如灰。岂真家已无，此去终无归。努力趋淮河，河上声如雷。云是寿春兵，顷从西路来。索船同索逋，船尽夺马骑。可怜官口喑，顿足难指挥。颇闻江北荒，自食近苦饥。讵料蓄廪馀，还供军粮赍。一家不举火，势及里党危。无食尚有家，无家当告谁？::||
清代::叶元吉::空山坐遥夜，满目生幽情。邻家已闭户，人静山沈沈。惊寒吠狂犬，涧谷声相应。却疑远客来，自启柴门迎。门启月光入，照见南枝春。悠然写生意，不见氛埃生。夜山寒亦睡，兀兀唤不醒。飞流溅襟袖，匹练当桥横。支筇聊散步，履蹈音微腾。踏林碎寒玉，落叶乾有声。人境并怛化，顾视都幽情。转厌尘市中，扰扰无时宁。::||
清代::叶元吉::深堂埃壒少，常此息劳薪。高树过疏雨，虚窗落午阴。江淮聊酒𧣴，辽海遍胡祲。不受飘飖感，高飞羡羽禽。::||
清代::叶元吉::叠嶂寒云表，飞流峻阁前。孤华状秋色，乔木出晴烟。水驿仍分戍，山墟正泊船。塔铃閒自语，沙鸟静同眠。冷兴从君遣，清游乐地偏。楼尊阑琢玉，佛古座垂莲。宵旰忧方甚，耑蒙愤孰蠲。西瞻遍榛莽，北顾乱腥膻。路绝风云会，情生水石缘。中枢忘鼠器，下泽惜鱼筌。选胜初青眼，端思渐白颠。暂从尘境外，容我一周旋。::||
清代::叶元吉::疏疏红蓼避人开，寒雨连江雁叫哀。知道南州矰𥐊在，年年何事却飞来。::||
清代::叶元吉::榆楮成阴柳四围，病回扶坐玩朝晖。晴空坠叶游丝罥，故垒将雏候燕飞。已是厖凉双鬓改，可能浩洁此身归。十年困踬心期倦，那更逢人话息机。::||
清代::叶元吉::十丈尘中眼忽明，好山如笑快相迎。官桥杨柳稊初茁，墓道棠梨叶半生。古木丛祠成独憩，夕阳寒色下层城。归来却忆山堂事，密雪疏镫坐五更。::||
清代::叶以照::竹影萧萧纸帐悬，僧寮清绝不成眠。白龙潭下飞流急，一夜泉声到枕边。::||
清代::叶以照::林下雨初霁，山亭空翠飞。绿萝长几许，著地扫苔衣。::||
清代::叶以照::秋树瘦无比，秋山淡可怜。空亭长寂寂，衰草带寒烟。::||
清代::叶子眉::马足飞尘到鬓边，伤心羞整旧花钿。回头难忆宫中事，衰柳空垂起暮烟。::||
清代::郑孝胥::前身为老卒，夜夜登戍楼。一生看太白，不知春与秋。今我复何为，山川非夕游。杜门独长啸，兵戈送白头。夙根殊未忘，闻鸡如有求。终年起残夜，哀思变明幽。世乱须至人，安知非楚囚？及我老未衰，为君著兜鍪。::||
清代::郑孝胥::仁者不违仁，造次与颠沛。斯时念未起，犯险曾不悔。吕公有族侄，游反夜方晦。严寒忽失足，水深不可厉。同行空惊叫，相顾莫为计。吕公径赴水，挽侄履平地。重裘虽尽湿，勇气真盖世。定知有神助，欢喜失狼狈。坐言与起行，抚己每多愧。瞑目试思之，勿遽矜我辈。::||
清代::郑孝胥::文字久不磨，形骸倏已改。何为恋人间，一瞬即千载。强令短者长，短长究安在？我今恨渠短，自谓犹有待。朝来昨既失，夕至昼奚逮。始知逝川叹，圣者难自解。长逝等无归，岂必归为鬼。形声术可留，神识还真宰。文字固非道，聊复托生死。::||
清代::郑孝胥::天地独不变，未足释我疑。所疑天与地，生死亦潜移。人生时苦短，古今渺无涯。昧哉漆园叟，无生尔何知。旁观似甚明，自逝夫谁欺？日月为我魂，山川为我尸。中有吊古者，悲歌复在斯。造物无所爱，万形纷奔驰。死状竟何如，试为吾言之。::||
清代::郑孝胥::病革忧交攻，惶瞀苦无计。一朝气遂绝，心知即长寐。眼看尸入棺，骨肉从此弃。见棺不见人，哀怨将何冀。如何棺又去，遗像空相视。人尸与棺像，变化一至四。他年当为坟，百岁同入地。亲爱未尽亡，死别饶馀味。留名称不朽，万古付涕泪。::||
清代::郑孝胥::陈尸俨在床，昏眩忽如梦。存亡孰主宾？非悟亦非恸。委蜕良自佳，造化试博控。鱼潜为鸢飞，久羁等一纵。魂魄犹乐生，亿测恐难中。哀情譬初割，未免护新痛。此境行及我，万古迫相送。苟生正可羞，不死嗟安用。::||
清代::郑孝胥::昧爽赴吴淞，落日归黄浦。挟书独往来，海鸥久为伍。锡名乃曰胜，好胜由尔父。未明唤儿起，去去不言苦。回头望楼窗，目力尽街树。饥饱儿自知，风雨儿自禦。安知尔已伤，精髓暗中腐。卧床未十日，到死无一语。无穷父子情，草草遂终古。倚楼默自失，泪眼复何睹？::||
清代::郑孝胥::灵真伏我旁，我意殊不觉。一朝忽然去，百身那可赎。寻渠诗中语，缥缈如鸿鹄。海山不成归，无故辄歌哭。既云厌人世，何事犹苦学。繁华绝所好，惟学为子毒。得天盬其脑，解脱诚已酷。盖棺宁无恋，号泣罗骨肉。修短定虚名，毕生自多福。::||
清代::郑孝胥::石斋自视千载人，馀事卓荦皆绝伦。晋贤风流所不耐，安能媚世书洛神。平生尊经复守道，《孝经》百本为世珍。五孝五诗实错简，妙解谛当义乃伸。舍经论书亦无匹，用意严重趋艰辛。此书此人等劲烈，何异地上行麒麟。涉江无意忽得此，自讶暴富非长贫。但当持此一当百，他人纵美难并陈。::||
清代::郑孝胥::婺源一败死得所，至刚塞天世谁伍？怪公结习殊未忘，意定神閒视千古。知不可为而为之，厉叔不平犹报莒。吾侪忍死欲何为，手捧奎章愧吾主。::||
两汉::曹植::端坐苦愁思，揽衣起西游。树木发春华，清池激长流。中有孤鸳鸯，哀鸣求匹俦。我愿执此鸟，惜哉无轻舟。欲归忘故道，顾望但怀愁。悲风鸣我侧，羲和逝不留。重阴润万物，何惧泽不周？谁令君多念，自使怀百忧。::|友情|劝慰|
明代::何景明::近得浔阳江上书，遥思李白更愁予。天边魑魅窥人过，日暮鼋鼍傍客居。鼓柁湘江应未得，买田阳羡定何如？他年淮水能相访，桐柏山中共结庐。::|赠友|友谊|抒情|
唐代::王昌龄::映门淮水绿，留骑主人心。明月随良掾，春潮夜夜深。::|送别|友情|
明代::刘基::涧水弯弯绕郡城，老蝉嘶作车轮声。西风吹客上马去，夕阳满川红叶明。::|秋天|写景|
明代::刘基::鸡鸣风雨潇潇，侧身天地无刘表。啼鹃迸泪，落花飘恨，断魂飞绕。月暗云霄，星沉烟水，角声清袅。问登楼王粲，镜中白发，今宵又添多少。极目乡关何处？渺青山、髻螺低小。几回好梦，随风归去，被渠遮了。宝瑟弦僵，玉笙指冷，冥鸿天杪。但侵阶莎草，满庭绿树，不知昏晓。::|抒情|怀才不遇|
明代::刘基::古戍连山火，新城殷地笳。九州犹虎豹，四海未桑麻。天迥云垂草，江空雪覆沙。野梅烧不尽，时见两三花。::|战争|写景|
明代::刘基::萋萋芳草小楼西，云压雁声低。两行疏柳，一丝残照，万点鸦栖。春山碧树秋重绿，人在武陵溪。无情明月，有情归梦，同到幽闺。::|婉约|秋天|写景|相思|
清代::黄景仁::络纬啼歇疏梧烟，露华一白凉无边。纤云激荡月沉海，列宿乱摇风满天。谁人一声歌子夜，寻声宛转空台榭。声长声短鸡续呜，曙色冷光相激射。::|秋夜|写景|
南北朝::谢朓::秋夜促织鸣，南邻捣衣急。思君隔九重，夜夜空伫立。北窓轻幔垂，西户月光入。何知白露下，坐视阶前湿。谁能长分居，秋尽冬复及。::|秋天|夜晚|抒情|
宋代::陈与义::中庭淡月照三更，白露洗空河汉明。莫遣西风吹叶尽，却愁无处着秋声。::|秋天|夜晚|写景|
近现代::张月宇::沤珠万点忽临池，亭榭凭栏薄暮时。引领已嗔凫化舄，缠身犹责茧抽丝。雨声急促随秦柱，灯影昏幽动楚思。记得梅溪明月夜，风前折取第三枝。::||
近现代::张月宇::梨云梦断景风轩，恍听笙竽万籁喧。磨蝎长天睽北宿，羸驹经岁走南辕。汉之广矣何思泳，澧有兰兮未敢言。久已冰封伤草木，萌生犹自待新元。::||
近现代::张月宇::辙合南州振玉珂，乡关遥隔洞庭波。九嶷山黛溪曾似，三峡风高梦若何。浮世文章难祭鳄，倾城夜色讵成歌。廉纤惟记虹桥雨，青伞同开十里荷。::||
近现代::张月宇::小园春去问春来，风信梢头误几回。一叶舟浮云梦泽，诸天香陨雨花台。已经唯诺京垓许，尚待优昙片刻开。兀坐残宵声寂灭，杯盈弓月莫须猜。::||
近现代::张月宇::轻于柳絮冷于霜，四顾茫茫接大荒。冰冻要津羁异客，风号孤馆绕空廊。营营梦责华胥幻，去去身嗟陌路长。回首来时天欲暮，一行履印自何方。::||
近现代::张月宇::城外停云月色高，城中大隐绝尘嚣。人倾肝胆凭谁识，腹满经纶待酒缫。客舍曾联徐孺榻，乡怀犹合屈平骚。洞庭湖上熏风起，何日安归一叶舠。::||
近现代::张月宇::一夜风吹宝铎鸣，交驰羽檄满山城。雪莲未许春时绽，灰火频从烬处生。以暴易兮皆障目，哀菅薙矣不闻声。谁知形胜庄严地，曾遣龙骧十万兵。::||
近现代::张月宇::荼蘼落尽晓风微，枝杪空余蛱蝶飞。酒正酣时伤愈痛，梦于醒处事俱非。不蕲恢网开三面，欲破愁城困四围。菡萏西池应已放，羁身遥想未成归。::||
近现代::张月宇::纷纭身号久稽名，简册讹传事莫争。堪恸肠为民疾断，始教耒作谷田耕。安邦自可无刑政，攘外何曾有甲兵。鉴古兴衰遥酹酒，至今犹憾弗能征。::||
近现代::张月宇::丰仪怅望楚天长，惜诵何堪赋九章。清浊未从渔父语，流离犹替美人伤。贤材终古遗皋泽，佞子时而倨庙堂。滚滚沅湘江上水，招魂不独为君殇。::||
近现代::金鉴才::清溪花雨绝纤尘，别有洞天一段春。我若浮家也到此，岂能归作武陵人。::||
近现代::金鉴才::草塘伫立最堪思，梦里孤衷似旧时。不是风波平彻底，冰清玉白又谁知。::||
近现代::金鉴才::一抹孤云落照斜，悠然微步过田家。江天雁字归声急，满树风牵扁豆花。::||
近现代::金鉴才::屋角依稀月影残，残时始觉满时难。玉盘洗出中秋夜，犹许人间仔细看。::||
近现代::金鉴才::梧桐垂露曳新柔，一片清光叶外浮。材大莫因琴瑟斫，钟生今已觅封侯。::||
近现代::金鉴才::孤山阅尽万梅花，雨后风前几树斜。莫道人生无定著，能安身处即为家。::||
近现代::金鉴才::回首原来不丈夫，半生潦倒一身孤。今宵更向桐阴宿，赚得浓睡淡梦无。::||
近现代::金鉴才::曾记扬帆过洞庭，一湖深碧映春星。四周隐约光千点，都是寻常落草萤。::||
近现代::金鉴才::画法谁参一指禅，泼翻水墨走云烟。他年会得潘公趣，十里荷花好放船。::||
近现代::金鉴才::平湖一棹动微涟，花影联翩扑面鲜。欲觅新诗乘醉去，莲娃笑指酒中仙。::||
清代::曾廉::人生来日正悠悠。酒盈瓯。花盈头。灿烂芳春，何处不风流。虽使秋来霜信冷，俏织女，伴牵牛。团团明月照西楼。上帘钩。多含愁。应恨时乖，夫婿不封侯。若使封侯官都护，头雪白，戍伊州。::||
清代::曾廉::画堂夜宴听吹笙。有渊明。赋閒情。采药求仙，只是爱倾城。难得桃花红逗处，和月色，倚云屏。主人不惜出娉婷。歌喉清。舞腰轻。云雨荒台，几日可曾晴。狂客要求些子事，劳玉笋，进金觥。::||
清代::曾廉::澄滨野老醉模糊。白髭须。要人扶。竹外长桥，横转过村墟。难得主人能爱客，奴白饭，马青刍。野花历乱树扶疏。织寒芦。护龙雏。溪上人家，一幅晚春图。复约酒人今日至，隔篱落，笑相呼。::||
清代::曾廉::画堂掩映小溪边。缚秋千。绮檐前。无数青山，杨柳绿如烟。欲向乱山丛柳处，过溪去，只无船。年年洲上草如毡。尽流连。且閒眠。烟外一梢，早已噪新蝉。不道斜阳山倒影，游鱼戏，翠崖巅。::||
清代::曾廉::杜楼楼上托书生。北墉清。南窗明。堪笑贫家，三载构方成。若使束薪能作柱，拔松柏，种榛荆。阑干晚倚正新晴。多蝉鸣。少人行。山影前遮，依约是围屏。更得初更明月上，凉瑟瑟，水精城。::||
清代::曾廉::黄金台下土门秋。绿油油。忆曾游。看遍天涯，华屋与山邱。山上石牛牛背稳，痴老子，合骑牛。人閒风浪几时休。到中流。却回头。问有何人，铁索系孤舟。只是荒园花共草，逃龌龊，且夷犹。::||
清代::曾廉::瑶筝试歇。且教促膝尽情说。略似陈湘。十五有余淡淡妆。湘熊斐几。不信为卿今日死。袅袅清歌。又惹桓伊唤奈何。::||
清代::曾廉::生来宏硕。识字劣能欺项籍。求见何劳。借问君家有凤毛。销金帐里。雪夜羊羔无限美。怒向良工。闪烁金睛是大虫。::||
清代::曾廉::人閒天上。春去落花无处访。莫入王宫。好个词人一代雄。大名小令。金屑琵琶清夜听。丹雘模糊。寂寞青溪伴小姑。::||
清代::曾廉::鹤楼玉笛。吹得白头能再黑。且耐新寒。亲与霓裳仙子看。红裙莫笑。老丑当时原美少。无限轻松。閒与儿童捉草虫。::||
近现代::卢青山::风如锐箭梧如敌，雨是森刀夜是砧。谁向今宵携玉女，小红花伞罩春温。::||
近现代::卢青山::嗟嗟小壑迷三径，想想长江隐懒材。已叹书来真不易，书中偶约更难来。::||
近现代::卢青山::无人知是幽人室，月色和霜洗牖苔。枉有埋秋三朵菊，待君来得始能开。::||
近现代::卢青山::屋锁山烟真化外，人颜世事两浮萍。温柔一点离秋梦，去逐谁家淡月痕。::||
近现代::卢青山::一警穷蝉廿一春，深寒谁与共瞢腾。秋边万事难成忆，剩剔灯声敌雨声。::||
近现代::卢青山::已惊枫影非花色，又见闲云是久违。我到伤春伤夏后，百般青眼送秋归。::||
近现代::卢青山::睡意惺忪梦意零，农家机与鸟交鸣。坐看一川红日影，调成秋味染衣襟。::||
近现代::卢青山::草与残枝竞暮秾，短衣温眼看千冲。更无风影来多事，斜阳静守百家桐。::||
近现代::卢青山::无事心情踏碧苔，暮禽啼彻一冲柴。斜阳也识秋将尽，万般珍重向人开。::||
近现代::卢青山::重重黯幕遮眸短，历历幽槐掩户深。都把平生无限事，存心忆到不分明。::||
明代::顾璘::独鹤夜何事，松头栖复迁。树凉占老态，禾熟受丰年。细竹枝枝袅，明星个个悬。年来知物化，无意更求仙。::||
明代::顾璘::寂寂柴桑宅，黄花但满园。相将秋意晚，无奈晓霜繁。珍重殊方种，艰危隔岁根。玩来终澹泊，莫向美人言。::||
明代::顾璘::理生就田畴，辞喧出闾里。自叹乏高风，时归念妻子。栖鸦迷夕岚，浮雁唳寒水。散步数群峰，日从天阙始。::||
明代::顾璘::出郭病身健，还山秋日长。云光漏疏木，岚翠集虚堂。远害愁防虎，全生拟牧羊。那知岩壑外，随步有康庄。::||
明代::顾璘::秋气振庭枝，山空响易悲。草寒蛩语涩，树老鹊巢危。古道因书得，衰颜赖酒持。未忘蝉蜕念，真笑虎头痴。::||
明代::顾璘::野人遗世虑，水旱独关渠。垤鹳鸣何验，江龙饮亦虚。田畴堪一哭，祷祀竟何如。夜坐看星月，临风益叹歔。::||
明代::顾璘::南国久无雨，皇皇六月交。池乾鱼伏网，林热鸟移巢。淬魃临祠庙，迎龙就涧坳。祇愁秋稼尽，何以度衡茅。::||
明代::顾璘::关心唯碧树，豁目更苍岑。雨喜蜻蜓出，秋惊蟋蟀吟。狂歌穿竹响，瘦影照池深。岂好逃城市，喧嚣自不禁。::||
明代::顾璘::春睡起何迟，茆厨湿未炊。竹梢欹拂水，花片舞过篱。老病消浮念，迂疏冷旧知。独怜山郭雨，能与静相期。::||
明代::顾璘::山迥雷声近，春深节气殊。江天云雾湿，林壑画屏纡。鸟困投檐户，溪狂掠坐隅。老夫不出户，无意问泥涂。::||
近现代::秦鸿::细雨清茶井外天，听君谈笑拂云烟。一觥酒里三千客，七里滩头十二年。抗叶微微冬笋出，穿门仄仄石阶联。推窗林色迷濛处，山鸟春花岂杳然。::||
近现代::秦鸿::世间何物便称魔，手欲翻天石欲波。一片黄沙矜突出，千年赤日恣消磨。向人面目随心幻，竟夜号呻扮醉呵。仰问飞鹏闻大笑，垂风曾不用巢窠。::||
近现代::秦鸿::黄桶蓝筐绿塑耙，儿童趁暖竞抟沙。掘深水见暂堆堡，飞杳云低时幻霞。汗炙惟忧生作鲞，旂高岂免帝成豝。呼儿搓手归家去，环岛樱花飏雪花。::||
近现代::秦鸿::夜雨噙秋哕难语，路灯捋梦冷窥人。睡沈街市遮望眼，做旧江山限倦身。物候久乖聊与顺，喧阗已惯强言新。遥知湖上沙鸥集，暂浴星光卸客尘。::||
近现代::秦鸿::天上仙桃缀万枝，天生一汉一生痴。流霞是我觞公寿，长夜同君有所思。风紧笑看胡旋舞，山深醉诵楚骚词。松心好向秋霜里，凛凛还须雪后知。::||
近现代::秦鸿::星河浪打三生石，灯海声浮一水船。人世乍逢如再见，酒觥随倒亦频传。歌飘到处非吾土，心湛无时不舜天。醉眼看楼犹巀巀，华光漾地正涟涟。::||
近现代::秦鸿::黛嶂东南阖郭门，朝暾播暖尽无言。染初红感孤生孑，寂极青含万籁喧。壁溜滋潭喑似梦，江雰蟠野淡如魂。队骡负挞难为语，叩磴声声上九阍。::||
近现代::秦鸿::映日藕花波万重，碧云生处耸三峰。浮香袅袅频来凤，松吹幽幽恰隐龙。立足影虚弥觉正，承天雨溉益思恭。凭高望海无边绿，祈著清风永蓊茸。::||
近现代::秦鸿::轩窗树色忽萧深，秋日迟迟例照临。一刹閒愁随叶堕，万般清冷透衣侵。望虚幻局知云变，坐静微躯感陆沈。水皱一池未生骨，犁星待遣到楼阴。::||
近现代::秦鸿::举世昭昭贤者昏，遂栽桃李遍蓬门。墨回彩笔天鹅影，月映前身梦井痕。北斗光摇辉在盏，南山高迥役乎坤。何当同酌九溪雨，细听先生齐物论。::||
清代::顾翎::湘花淡损红脂面。兽环双掩蘼芜槛。笺小画秋山，星娥翠袖闲。纤云凝夜紫。烟落迷廊处。桐阁冷抛书。琴窗月上时。::||
清代::顾翎::桐阴淡映清于画。湘花瘦傍秋千架。秋月冷蘼芜。绿窗闻鹧鸪。停歌抛玉局。梦破西陵曲。昨夜雨如丝。离情忆柳枝。::||
清代::顾翎::伤心南浦江郎赋。鹧鸪省识离情苦。春草碧于烟。蓉湖送别天。长亭风景暮。帆指西泠路。今夜雨潇潇。枫江第一桥。::||
清代::顾翎::冰纱贴体凉如水。一庭竹影风敲碎。烟漾月横秋。娇波泪暗流。相思销玉貌。怕与愁人道。小楷界乌阑。银笺墨未干。::||
清代::顾翎::相思初解拈红豆。个侬偏替征人瘦。椒阁静愔愔。春归蝶退翎。绿窗寒意重。花底怜幺凤。帘影曲阑斜。茶烟笼碧纱。::||
清代::顾翎::何处杜鹃声。不耐愁听。珊瑚枕上解朝醒。吹落杨花飞作絮，又近清明。双燕拂帘旌。猩色围屏。辛夷花底闭门深。一缕茶烟人不到，慵炙鸾笙。::||
清代::顾翎::风影约帘波。摇漾纹罗。小红阑底按清歌。摘得一枝梅似豆，笑打鹦哥。燕惜落花多。衔衬香窠。梨云梦醒奈愁何。开尽海棠春又半，频敛双蛾。::||
清代::顾翎::鱼子衫轻无限娇。淡妆和泪湿红绡。起来无力整珠翘。铃阁翠分湘女竹，绣床香影美人蕉。冷风凄雨过花朝。::||
清代::顾翎::闲庭畔，风静约帘波。病骨怯眠愁梦断，秋蛾缘损为花多。弹泪背姮娥。::||
清代::顾翎::阑干畔，拜月试新妆。四壁蛩吟秋影瘦，一灯花落夜更长。往事不堪伤。::||
近现代::聂绀弩::红氍毹上一惊鸿，万里雄飞震白宫。奴乐鞭声随处响，鞭梢翔影倏无踪。老归大泽菰蒲尽，露冷莲房附粉红。抬头忽见天边月，五十年前忆旧容。::||
近现代::聂绀弩::洪都见峙弹痕墙，更访洪湖系马桩。叱咤风云天变色，荡平阶级地留创。是谁仇敌谁朋友，不死沙场死铁窗。安得菜刀千万把，迎头砍向噬人帮。::||
近现代::聂绀弩::世间何物谓之癌，百战功高挽不回。绝代风流戛然止，人生七十夭如哀。江山故宅思文采，淮海丰碑伟将才。噩耗惊雷难掩耳，楚囚偷写吊诗来。::||
近现代::聂绀弩::枪十万枝笔一枝，上鞍杀贼下鞍诗。犬儒惜墨如金处，虎将涂鸦以血时。水侧磨刀工部句，楼头看剑稼轩词。酒酣抓笔当枪弹，一弹洞穿膏药旗。::||
近现代::聂绀弩::浊浪淘沙百战鏖，进攻神速又迂包。江东子弟娴兵甲，天下英雄爱堑壕。谋画帐中虎皮椅，声威马上鬼头刀。东风墓雨周郎便，打打吹吹娶小乔。::||
近现代::聂绀弩::于无声处响惊雷，天下呜呼恸哭谁。总理今朝登假去，斯民卅载沐恩来。风流人物谁无死，痛彻乾坤此一悲。祖国山川伤瘦瘠，化吾身骨作肥灰。::||
近现代::聂绀弩::已见东风拂面来，九重阊阖向人开。春城日暖花添蕊，沧海月明蚌献胎。几度空山新雨后，尚何涸辙鲋鱼哀。天门百战降龙木，改楔宫墙恐不才。::||
近现代::聂绀弩::昨宵疑见故人来，字贴诗篇印谱开。满目琳琅遮玉面，泼天风雨黯珠胎。今番好梦酣如醉，一寸相思淡未衰。盼得东风吹万树，乾坤何止两樗才。::||
近现代::聂绀弩::今甫得盘苟日新，行看天下四时春。诗尊杜甫工勤苦，文羡桐城远俗伦。富果能求策吾马，醯焉或乞假诸邻。家贫人谓尘生甑，无甑何来甑上尘。::||
近现代::聂绀弩::六鹢何因定退飞，秦人似比越人肥。仰止龙门归未得，浴乎汾水咏而归。谁知苦我天何补，说不赢君见是非。止水偷窥余信老，插它一朵小红薇。::||
明代::黎民表::紫塞霜飘雁影孤，荒台斜日下平芜。秦封陇华皆归马，禹贡山川尽剖符。一代彝章宗典雅，百年风俗落虚无。腐儒策蹇蓬蒿里，空忆文皇起壮图。::||
明代::黎民表::谢公幽兴在云霄，别墅追寻岂惮遥。芳柳曲盘深浅水，画船轻送往来潮。机心息尽鸥还下，藻思飞时鹤共飘。记取临霞欢赏地，后来烟月转空寥。::||
明代::黎民表::中岁驱驰困一经，愧无鲸力破沧溟。閒思种树为农圃，病学餐烟养性灵。身在尘埃如瞥电，鬓缘愁绪剧繁星。年来悟得空王理，止欲除嗔是戒铭。::||
明代::黎民表::目尽寥天草树平，片帆经处是东瀛。烟销甓社珠浮出，云拥猋台玉作成。远浦迥含兰芷思，阴风初度雁鸿声。飞仙御鹤何时去，尘海冥冥笑此生。::||
明代::黎民表::尘滓脩然不受侵，转蓬无复忆家林。路穷西极流沙远，身犯南方毒雾深。青竹一枝常在手，丹经千卷不传心。亦知羝化终腾去，白石苍苍何处寻。::||
明代::黎民表::独乐园深昼掩扃，追趋今喜睹仪形。勋名北阙高卿月，宾从南州聚德星。鸾鹤每依霞外咏，鱼龙长似镜中听。石虹湖上春应蚤，丰草崇兰满眼青。::||
明代::黎民表::云峰一径入幽栖，不信风光有瀼西。寒涧水喧知鹿下，遥林花动觉莺啼。亭前玉舄仙灵宅，洞里金书太史题。欢赏日斜犹未洽，更携宾从过文溪。::||
明代::黎民表::谢家宾从有羊何，春日池亭载酒过。紫气直从燕阙迥，青山还绕粤城多。花沾瑞露低唫幌，鸟啭芳林杂棹歌。闻道汉庭偏侧席，未须长恋钓鱼蓑。::||
明代::黎民表::怜君独泛灵洲水，永夜空门坐寂寥。云起半从山上石，月明还长涧边潮。芝传隐诀行堪食，桂遇幽人或可招。遥想焚香诵经处，更寻支遁问逍遥。::||
明代::黎民表::历尽丹梯第几层，下临千仞若无凭。石间细路萦红叶，松顶寒花络紫藤。远目只随芳草去，清歌长共碧云凝。三山波浪空愁思，谁蹑鸿鸾共上升。::||
近现代::潘乐乐::华风久矣被南荒，塔立崚嶒云水黄。故事虬髯磨洗尽，一舟斜日倚茫茫。::||
近现代::潘乐乐::蹈刃青春跨海舟，深闺梦里骨成丘。我来犹怯碑前伫，还剩河山不自由。::||
近现代::潘乐乐::披荆百战汉家旗，孤寨藤茅结水湄。草木飘零魂北向，瘴山落日满残碑。::||
近现代::潘乐乐::丛林铁轨出嶕峣，血色蛮烟万骨销。小筏数声歌去也，夕阳如水满长桥。::||
近现代::潘乐乐::海天吹暖踏圆沙，白塔蕉林出晚霞。小立茅亭椰子剖，迎风鬓点两三花。::||
近现代::潘乐乐::铁马冰河入梦频，铜驼荆棘泪痕新。可怜月色犹无恙，照尽槎枒袖手人。::||
近现代::潘乐乐::一襟霜冷入秋风，夕照崖山馀恨同。八百年间天地坼，更无片语祭诗翁。::||
近现代::潘乐乐::负暄茶澹啜春山，花影摇眸岁又删。皱面观河还一笑，居然名突贩佣间。::||
近现代::潘乐乐::诸天神力旧斑斓，金粉楼台照水寒。高树斜阳白云寂，剩将王气壁间看。::||
近现代::潘乐乐::山河荒寂雾重重，浪拍车孤冰雪冲。要破深宵灯十万，倚天照海起长龙。::||
近现代::秦鸿::细雨清茶井外天，听君谈笑拂云烟。一觥酒里三千客，七里滩头十二年。抗叶微微冬笋出，穿门仄仄石阶联。推窗林色迷濛处，山鸟春花岂杳然。::||
近现代::秦鸿::世间何物便称魔，手欲翻天石欲波。一片黄沙矜突出，千年赤日恣消磨。向人面目随心幻，竟夜号呻扮醉呵。仰问飞鹏闻大笑，垂风曾不用巢窠。::||
近现代::秦鸿::黄桶蓝筐绿塑耙，儿童趁暖竞抟沙。掘深水见暂堆堡，飞杳云低时幻霞。汗炙惟忧生作鲞，旂高岂免帝成豝。呼儿搓手归家去，环岛樱花飏雪花。::||
近现代::秦鸿::夜雨噙秋哕难语，路灯捋梦冷窥人。睡沈街市遮望眼，做旧江山限倦身。物候久乖聊与顺，喧阗已惯强言新。遥知湖上沙鸥集，暂浴星光卸客尘。::||
近现代::秦鸿::天上仙桃缀万枝，天生一汉一生痴。流霞是我觞公寿，长夜同君有所思。风紧笑看胡旋舞，山深醉诵楚骚词。松心好向秋霜里，凛凛还须雪后知。::||
近现代::秦鸿::星河浪打三生石，灯海声浮一水船。人世乍逢如再见，酒觥随倒亦频传。歌飘到处非吾土，心湛无时不舜天。醉眼看楼犹巀巀，华光漾地正涟涟。::||
近现代::秦鸿::黛嶂东南阖郭门，朝暾播暖尽无言。染初红感孤生孑，寂极青含万籁喧。壁溜滋潭喑似梦，江雰蟠野淡如魂。队骡负挞难为语，叩磴声声上九阍。::||
近现代::秦鸿::映日藕花波万重，碧云生处耸三峰。浮香袅袅频来凤，松吹幽幽恰隐龙。立足影虚弥觉正，承天雨溉益思恭。凭高望海无边绿，祈著清风永蓊茸。::||
近现代::秦鸿::轩窗树色忽萧深，秋日迟迟例照临。一刹閒愁随叶堕，万般清冷透衣侵。望虚幻局知云变，坐静微躯感陆沈。水皱一池未生骨，犁星待遣到楼阴。::||
近现代::秦鸿::举世昭昭贤者昏，遂栽桃李遍蓬门。墨回彩笔天鹅影，月映前身梦井痕。北斗光摇辉在盏，南山高迥役乎坤。何当同酌九溪雨，细听先生齐物论。::||
近现代::陈永正::芰荷凋后芙蓉老，昏江几重烟水。细桨分蓝，遥峰颤碧，零乱别来心事。凉风又起。怅秋色分明，远人憔悴。负汝韶年，信中新照想佳丽。清宵曾记素约，荔湾流月处，露华幽缀。鬓影飘春，葵阴占晚，共惜销魂此际。都成梦寐。忍问讯佳期，月圆归未。又过中秋，更堪书片纸。::||
近现代::陈永正::思子起中夜，江国月荒荒。楚兰歌罢谁和，飒飒撼方床。正味芳园茗话，忽变乱岗松吼，小别亦神伤。何事感天色，种菜傍南塘。出门顾，风未歇，独彷徨。纵教黄落无恨，佳约误搴芳。信道有情难免，此意故人应会，明日满林霜。归卧不成梦，布被入新凉。::||
近现代::陈永正::水意迟秋，山妆净晚，转绿回黄何处。待讯高鸿，忽化断霞飞去。记湖上、候月敷衾，试携手、暖香初许。但相看、树密留春，笑音犹恐隔花度。微霜又白江际，漫迹流红十里，来寻官渡。小楫波生，还似那回私觑。想明朝、依旧盈盈，未应负、别来幽素。到归时，独自巡檐，凉宵如过雨。::||
近现代::陈永正::霜月上芦花，竹影凉如雨。犹起閒阶鹊未惊，怅立迷离语。梦里好年华，寂寞谁同度。不忍衾寒复梦君，复恐天将曙。::||
近现代::陈永正::滔滔大江浪涌，荡斜阳半坠。夕晖映、红入霜枫，古陌榛杞深蔽。更黄叶、萧萧秋冷，荣枯眼底知何世。幻明霞、蜃影楼台，画图奇丽。忽想当年，上帝色怒，搅烟尘万里。朔风卷、林木为摧，唳鸢惊堕空际。仰苍穹、凭谁补裂，九州正、群飞海水。惧方舟、柁折樯倾，岸遥难系。平沈广陆，浩荡灵修，报怨恩睚眦。怎忘得、严城宵警，七月流火，磨剑临门，居人相视。危墙弹洞，飙轮血溅，长街乱踏平民骨，是男儿、焉得不憔悴。千春兰圃，从教一炬灰残，掩抑漫洒铅泪。神归瞬息，雨歇云开，已玉京净洗。閒坐对、荒园寥寂，越岭低迷，路阻多艰，未埋英气。佳人别后，只愁春事，盛年难再花有恨，甚连宵、犹梦烽烟地。栖栖长滞珠涯，无限关山，几时信美。::||
近现代::陈永正::屈子牢忧聊抑志，何须痛饮高歌。弥天心事少年多。千春都寂寞，一叶落山河。信有清狂如昨日，醉来飞梦滹沱。雪霜唯见老松柯。苍虬犹待舞，长剑几时磨。::||
近现代::陈永正::团荷曳渚。一枕凉销暑。浅醉浓愁风送取。梦里流莺好语。是他春到天涯，天涯人似桃花。未必桃花似旧，天涯不易还家。::||
近现代::陈永正::依旧寒如此。讯湖山、迓春何处，撷芳曾几。纵有佳游前宵约，可奈柳娇花稚。怕蝶使、误传幽意。有限欢娱无限恨，到将离、解语原非易。心初乱，两相视。烟波一舸苍茫里。料依舷、淡黄新月，也盈盈坠。剩遣霞飞鸾慵舞，清镜恁教愁悴。想后夜、寐歌谁是。更恐啼乌惊绕树，最无端、唤觉悽惶起。思未了，别来事。::||
近现代::陈永正::谁谓九嶷远，吾与美人期。萧晨江上微雨，一苇欲杭之。忽念旧都天北，回首敝庐安在，独跂复迟迟。大水淼无际，怅极自崖归。千古意，难自得，起长唏。他山未必春好，纵往亦奚为。唯是韶光易晏，忍忘风流佳约，穷谷老芳菲。坐忆梦中地，空见白鹇飞。::||
近现代::陈永正::东门十里繁华路。特地东风吹雪絮。未应随分逐轻尘，飘到乱红无可语。相逢谁是伤心侣。鹈鴂未鸣芳自苦。黛蛾犹为写遥山，陌上行人空返顾。::||
清代::顾太清::寒烟罥树，凉风吹面，云外尖峰屏列。相期不负雨中游，恍若是、山阴冒雪。危栏倚袖，遥天极目，一片秋光清绝。敲诗把酒晚晴初，卧夕照、残碑断碣。::||
清代::顾太清::云净月如洗，风露湛青天。不知今夕何夕，陈事忆当年。多少销魂滋味，多少飘萍踪迹，顿觉此心寒。何日卸尘鞅，肥遁水云间。沃愁肠，凭浊酒，枕琴眠。任他素魄，广寒清影缺还圆。谁管秋虫春燕，毕竟人生如寄，各自得天全。且尽杯中物，翘首对婵娟。::||
清代::顾太清::病里闲愁如织。落花残、小庭人寂。倦梳慵裹浑无力。恰寄到、雨前新叶。慰消渴情何极。泛清芬、者般颜色。绿尘飞盏，碧香生颊。风定处、竹垆烟直。::||
清代::顾太清::细谱桃园记。洒桃花、斑斑点点，染成红泪。欲借东风吹不去，难寄相思两字。遍十二、栏干空倚。冰雪肌肤琼瑶想，引情丝、蹙损春山翠。仙家事，也如此。凌风待月因谁起。总无非、心心相感，情情不已。只为情深深如海，泛出慈航一苇。渡仙女、仙郎双美。记取盟言桃花下，问三生、石上谁安置。合欢斝，莫辞醉。::||
清代::顾太清::斜阳巷陌。西风起、池塘一带萧索。露倚半垂，雨欺平倒，画栏斜角。风情最恶。更不奈凉蟾影薄。况飞飞、社燕将归，鸿影度沙漠。回忆情何限，隔叶传歌，对花行乐。无端青女，暗行霜、舞衣催落。苦意清心，尚留得余香细著。待同听、剪烛西窗，订后约。::||
清代::顾太清::触目荒凉，小立回廊，夕阳斜矬。认画栋妆楼，红窗疏敞，长楸修竹，绿叶婆娑。满地浓阴，一声啼鸟，乔木森森绕薜萝。玲珑石，仿奇峰怪岫，几朵青螺。风流此地经过。剩玩月、荒台照素娥。想当日繁华，如今休矣，一朝散尽，妙舞轻歌。烛灺香消，光沈响绝，过客空增感慨多。风来处，听檐铃敲动，犹似鸣珂。::||
清代::顾太清::画堂春暖日光晴。坐深庭。泛瑶觥。一曲仙音、许我醉中听。虽是初逢如旧识，言不尽，话生平。落花风度水云声。韵泠泠。特分明。真个九皋、长唳近虚灵。听到曲终人语静，霍然使，寸心清。::||
清代::顾太清::一夜妒花风。吹过栏干第几重。何事封姨情太薄，匆匆。零落深丛与浅丛。春冷逼房栊。晓起开帘扫落红。风势未停天又雨，濛濛。乱卷飞花小院中。::||
清代::顾太清::风信几番，半春过了，绛雪吹成香雾。待看草色入帘青，敞疏窗、小轩花坞。东风慢舞。更分付、留春且住。愿年年，到花开时候，良朋如许。休轻误。有限韶华，不许匆匆去。蓬门花径为君开，隔春阴、海棠盈树。拈题索句。莫辜负、阳春同赋。最关心、万点禁风薯雨。::||
清代::顾太清::老干横斜。一枝初放，低护檐牙。雪后黄昏，吹来何处，怨笛哀笳。冰姿不共凡葩。照流水、清心自夸。冷淡花光，朦胧月影，深院谁家。::||
明代::彭孙贻::亚枝低，累累挂绿，秀才卖风味。绀珠匀缀，忆嚼徵含宫，龋齿妍丽。佳人手摘檐牙倚。吞酸私自喜。记前月、红潮初尽，香篝曾共被。心中难抛撇仁儿，春山皱蜇得，和愁憔悴。还可惜，双头打，流莺同坠。难苏醒、日长人困，刚脆滴、樱桃浓睡里。巧一阵、楝花风过，吹芳魂似水。::||
明代::彭孙贻::凄凄夜色，且醉扶红袖，倚楼横笛。唤起玉龙，斜月鳞鳞晓星摘。回首故人天际，欲书寄瑶华无笔。谁共我、枕石山中，霜冷露盈席。南国，音信寂。纵千里相思，方寸堆积，悲吟当泣。不是思君定谁忆？犹记一枝送影，香梦人、罗浮空碧。奈可翠禽叫转，不归也得。::||
明代::彭孙贻::花影脉脉，春愁黯无力。成阵乱红，不管人愁，无风飞急。冷落秋千上巳后，较愁似、去年今日。问多情，燕子刚来，天涯消息。无消息，归未得，守月直到灯黑。尽夜夜朝朝泪痕多，准不过一江潮汐。人去今春已非旧，春去那人可如昔。便侬做东风，肯花枝怜惜。::||
明代::彭孙贻::向空阶絮语，不知何处，愁人偏切。金井银床，一夜碎啼明月。怪杀天涯荡子，禁得过、凉天时节。声暗咽。暮灯初起，晓钟才歇。可怜枕上关山，被片晌凄凉，惊回蝴蝶。独院孤衾，此际更和谁说。追忆金笼闲斗，佯输与、一双条脱。空怅别，雕阑桂花如雪。::||
明代::彭孙贻::绮窗红日皦，余睡残灯小。水沉宿火烟犹袅，卖花声恁早。小鬟呼未应，熏炉闲抱，暖玉手、调歌鸟。鹦歌念熟休忘了，春眠不觉晓，春眠不觉晓。::||
明代::彭孙贻::这里一双泪，却愁湿那厢儿被。被窝中忘却今夜里，上床时不曾睡。睡也没心情，搅恼杀雪狸窜戏。怎月儿不会人儿意，单照见阑干字。::||
明代::彭孙贻::睡起煎茶，听低声卖花。留住卖花人问，红杏下、是谁家。儿家，花肯赊，却怜花瘦些。花瘦关卿何事，且插朵、玉搔斜。::||
明代::彭孙贻::河梁与子一携手，云在高天雁横斗。空江日落无素书，千里风尘隔杯酒。忆昔避兵秦溪傍，渔舟八口同仓黄。荒山橡栗饥戴釜，淫雨泥涂足裹创。我家兄弟半存亡，枯鱼泪尽天茫茫。嗟我君子忧高堂，袱被翻然归故乡。欲留不留扁舟去，欲别不别临歧语。踯躅悲歌《惜晤》篇，六年江海各烽烟。渔人桃花隔蛮洞，蜀帝炎荒叫杜鹃。钟山伐遍孝陵柏，史本窜尽思宗编。君卧朴巢长却扫，搜诗自订三唐稿。义熙处士一陶潜，同谷哀歌惟杜老。我行度岭虔台去，肠断先臣尽忠处。介推绵上只余灰，徐孺南州少遗絮。天涯踪迹断浮萍，匿影枯桑息倦翎。忽枉故人双鲤讯，挑镫字照三秋萤。君今四十能高举，羡尔鸿妻佐舂杵。为儿事亲之日长，有母此身未敢许。贞松堂上青扶疏，不受秦官五大夫。春风药阑雪寒牖，羡君乐事无不有。沈酣千日乱离年，花月七言文字友。鄙人东海望清光，目送南鸿一搔首。尺书为我报相思，遥折梅花为君寿。::||
明代::彭孙贻::埭溪郁苍苍，俯见白石路。夕阴敛皓月，坐久不知暮。鸟归群籁息，夜景在高树。万物自相依，流水无心住。溪光受山色，寒气动宿鹭。众响空渐生，人迹杳非故。悠然立深更，草滴松上露。::||
明代::彭孙贻::兵甲满四野，风雨路漫漫。十步半荆棘，谁言天地宽。岂不惮行役，君亲事辛酸。大江浩无涯，哀鸣急羽翰。荒台委白骨，抱此长恨端。我行逢乱离，豺虎塞巑岏。存亡达义命，敢怨行路难。再拜别所生，忍痛摧心肝。游子有老亲，恒言客途安。挥手各努力，毋为重汍澜。::||
清代::陈曾寿::瑟瑟西风独闭关，平林一夕损霜颜。秋魂未冷冬青树，画笔空存浅绛山。楚泽芳心纷自警，燕台倦客几时还。退之惊起汍澜夜，飞辙青冥未许攀。::||
清代::陈曾寿::残雪莹然天慭遗，凄风门馆再来时。十年噩梦何曾寤，一往幽忧欲付谁。道广可知心独苦，意多翻促病难为。博通奇字惟忠孝，莫漫悠悠费诔辞。::||
清代::陈曾寿::深吸西江得我师，二陈郁郁各嵚崎。玉成古有寒无价，行意今馀笔可持。乱世峥嵘元不负，多才潦倒便能奇。男儿穷厄谁轻料，正及前贤寖盛时。::||
清代::陈曾寿::今日犹为国有儒，奄奄气息李曹无。薰天时见苓通帝，抱义真伤咫尺孤。孟博探汤宁顾族，伟卿入镬早忘躯。欲奢持狭由来事，空奉彊华赤伏符。::||
清代::陈曾寿::违天忍事百堪死，一笑仍回冰雪容。共语言缘无片石，与天地毕有孤松。出门傥羡弥明逝，危坐应悲叔夜慵。禦鬼南山终战胜，灵禽枝上梦曾逢。::||
清代::陈曾寿::百丈飞泉挂一亭，岩栏危坐俯冥冥。松身独表诸天白，石气寒嘘太古青。涧草无心来鸟啄，梵潮如梦起龙腥。元坛真宰愁何事，滃涌炉香会百灵。::||
清代::陈曾寿::山僧茶饭家常事，过客惊人句欲携。出壁纠枝兼石大，裹身龙气压天低。泉飞寒洒秋衣湿，钟落初分咫尺迷。离合神光时一见，群真端冕半身齐。::||
清代::陈曾寿::晋公早许济时才，少主恩缘数世来。跋扈强藩能驾驭，艰难天宪复昭回。六年行意身何憾，万死投荒世可哀。莫诮平泉犹未达，我心陵谷尚难灰。::||
清代::陈曾寿::遥忆湖园独破苔，残春如梦静池台。冬郎易得芳时恨，昭谏犹淹记室才。云过龙鸾聊写影，风高燕雀漫相猜。花边绀鬓低吟处，一片飘红可得回。::||
清代::陈曾寿::海棠吹雪送馀寒，日日风沙怯倚栏。客舍梦过三月暮，帝城花负十年看。遣春如此宁无恨，纵酒何人惜未残。却枉尺书诗句好，写愁犹得暂愁宽。::||
清代::缪荃孙::无多善本在尘寰，好古方知保守艰。白傅东林成故事，武林辟藏又焦山。::||
清代::缪荃孙::我亦携书作浪游，春明回首几经秋。长恩不作劳薪叹，万卷先藏对雨楼。::||
清代::缪荃孙::渔洋昔日绘成图，名士题诗织锦如。今日秋盦重写此，风流何减禹鸿胪。::||
清代::缪荃孙::衔尾车轮鹿鹿催，读书官又出金台。三千宝册非凡品，海雨滇云万里来。::||
清代::缪荃孙::荷馈嗾獒双断石，近年方始出泥沙。零圭断璧应珍护，莫任扶桑海客誇。::||
清代::缪荃孙::曾闻唐拓归唐氏，依旧钩摹付小松。何意石华联袂出，文光长护紫云峰。::||
清代::缪荃孙::文室西川武室东，卯金贞石著名同。如何贤圣兼山海，尽在灵光一赋中。::||
清代::缪荃孙::断楮零缣敦古欢，传形精拓世称难。晁陈欧赵均同例，一样烟云过眼看。::||
清代::缪荃孙::忆昔论文过恪斋，软毡硬墨日摸揩。虎符龙节窗前列，甲乙牙签手自排。::||
清代::缪荃孙::金石深交三十年，重披遗墨一潸然。簠斋不作退楼死，谁是研经室再传。::||
近现代::傅子馀::小睡能令百念降，闲居风味本无双。醒来一雨昏楼角，稳送新凉入客窗。::||
近现代::傅子馀::有竹无花屋两三，有桥五路水拖蓝。老夫跛蹩追年少，濯足兹山第一潭。::||
近现代::傅子馀::一岁芳菲梦又违，寻常门巷岂宜归。斜街尽日无人处，休向东风上下飞。::||
近现代::傅子馀::破屋疏林杳霭间，已无啼鸟一窗闲。小舟摇兀霜风里，不逐孤云到远山。::||
近现代::傅子馀::草深风弱晚萧萧，水滑沙清步欲摇。我有穿云看竹意，眼前一坞不须招。::||
近现代::傅子馀::斯人具有好身手，更欲昂头天外来。少日容颜今未改，不须惆怅紫薇开。::||
近现代::傅子馀::雨意才收草色新，手攀云树更何人。眼前一个飘零客，乞得湖山自在身。::||
近现代::傅子馀::一舟还往客情非，楼宇缘山入望微。海水欲平风又紧，黑云无数掠空飞。::||
近现代::傅子馀::坐守一楼烟雨斜，海帆出没望弥赊。客情陡觉年年变，从此清明不忆家。::||
近现代::傅子馀::戎马江山患不纾，海隅吟望欲何如。明年若有还家日，检我橱中未读书。::||
近现代::熊盛元::九州环顾霸才空，天自倾颓水自东。寄语鹏休徙南海，软尘纷起凤楼中。::||
近现代::熊盛元::花落花开自有情，浓香沁腑不知名。翻空白鸟翩翩起，自傍长林自作声。::||
近现代::熊盛元::检点平生性最温，而今弄斧到班门。何妨借酒添诗胆，艾草聊充杜若根。::||
近现代::熊盛元::榕树垂阴一水环，何人立马伫春山。风情最是龙南好，不系心舟泊浅湾。::||
近现代::熊盛元::客家风味旧曾谙，一笑樽前酒半酣。盟缔三生鸥鹭集，渥江红雨落毵毵。::||
近现代::熊盛元::水围山绕一襟风，坐对甘棠忆邵公。香染吟髭青欲滴，始知身在翠微中。::||
近现代::熊盛元::当年失箸事难知，春色还从柳外窥。广宇无声心浩渺，欣欣物竞冱寒时。::||
近现代::熊盛元::夐与人间路不同，雪霜多后始青葱。閒知有味心难肯，万树花前一老翁。::||
近现代::熊盛元::空花炫镜月迷潭，戒体侵时梦正酣。夜半乌啼一回首，寒山寺与净心庵。::||
近现代::熊盛元::歌罢卿云意惘然，韶山影亘夕阳边。玉兰憔悴精魂荡，活水源头听管弦。::||
清代::王昌麟::地成千古险，天遣五丁排。远道行方觉，奇山到处皆。车声时断路，马耳屡摩崖。便拟看双剑，高吟豁壮怀。::||
清代::王昌麟::吊古寻秋桂，怀人说雨花。天风吹馝馞，湖月照尘沙。径到穷时转，亭从曲处遮。最怜征戍客，种后即天涯。::||
近现代::王季烈::瑶台月掩姮娥影，凄凉绝、锦水鸳鸯分翅。片碣玉钩斜，认褚欧题字。劫换红羊贞石毁，剩打本、琳琅同视。传示。共烈女芳型，七姬铭志。哀此谷变陵迁，有邱中郎将，贪如封豕。雉冢发朱眉，矧藩封妃子。昨葬玉鱼今尽出，读浣花、伤心诗史。谁是。种一树冬青，江南义士。::||
近现代::王季思::百战山河，淘洗出多少中华英物。一炬曹瞒何处也，长想东坡赤壁。笛韵悠悠，天风渺渺，吹起漫江雪。浩然赋就，千秋无此词杰。因念年少清狂，登高怀远，意气因公发。头白亲临觞咏地，但见烟波明灭。一谪黄州，再投琼海，宁损公毫发。长吟归去，车窗还见眉月。::||
近现代::王季思::故人隔海相望，举杯如见钟山月。乱云散尽，山河表里，清光四澈。桃渡联吟，长桥买醉，素娥能说。问当年俊侣，海桑三见，几人保、如霜发。翘首航天一叶，想银河今宵可涉。碧落无声，双星在望，天容全别。哪有人间，盈盈一水，长教隔绝。待他年此日，三方高会，庆团圆节。::||
近现代::王季思::顶天立地，是英雄本色，合当如此。碎骨粉身何所惧，耿耿丹心不死。枝作柴薪，干为梁栋，膏化冲天炬。铁窗风雨，强光照见狐鼠。如今正好秋光，风前展卷，热泪盈眶子。回首虎门人不见，但见滔滔江水。大浪淘沙，怒涛卷雪，似为灵胥起。英姿如在，粤山无比苍翠。::||
近现代::王季思::东来青鸟，衔采霞一朵，翩然欲下。唤起殷勤双白鸽，天半翻飞相迓。富士冰消，昆仑雪化，万里秋如画。和平友好，欢声响彻东亚。还期南国春深，蓬莱客到，映日花争发。十亿人民手携手，不许强梁称霸。一水盈盈，千帆隐隐，历史传佳话。举杯遥祝，江南词客潇洒。::||
近现代::王季思::六十年间，文坛回首，战斗历程。记黄河咆哮，高歌反帝，大江汹涌，慷慨扬舲。南国红花，西山枫叶，尽是前驱血染成。头颅在，为追求真理，不惜牺牲。今朝重会群英，看万里秋空喜气凝。有沙场惯历，延安老将，义旗高举，四五新兵。历史无情，人生有限，莫负葱茏双鬓青。为四化，愿同心同德，跃马长征。::||
近现代::王季思::海山仙阁茫茫，人间自有埋忧地。炎威不到，凉飔初过，一襟如洗。古洞寻碑，老坑访砚昔游曾记。怎江山未换，风云忽变，黄流溢，天阍闭。回首瞿然一梦，话沧桑不须雪涕。旅游胜迹，他年会见，琼楼四起。星岛妖姬，金山俊侣，阑干同倚。待玉轮东上，乱云散尽，看西山翠。::||
近现代::王季思::推倒三山得自由。郊区儿女有奔头。豆棚共摘珍珠串，菜垄同浇碧玉瓯。双意合，两情投。瓜甜果熟结绸缪。从今了却心头愿，快马加鞭争上游。::||
清代::龚翔麟::一帘花，三尺枕。春梦几曾醒。轻逐柔绡，髣髴转蓬径。去寻水蝶岩蜂，重逢俊侣，正好约、园林烧笋。小槐顶。添声遮了新蝉，催回载诗艇。红镜穿纱，移遇半床影。柳蛮唤噙瓯香，金眉教洗，写不断、相思归兴。::||
清代::龚翔麟::露禽喧，风信老。吹散漷阴道。四听花鹃，悔煞别离早。销凝长把留题，春山团扇，记香泪、当年和扫。五亭杳。秋潮曾扣歌船，归寻翠筒钓。蓦地相逢，影拨芡盘照。无情最恨篙师，峭帆催挂，又新雁、一绳云杪。::||
清代::龚翔麟::傍鸡胫，停鸭觜。一片碧澄水。咒笋成林，门掩绿阴腻。僰童扫径移床，宵分絮语，更喜是、相逢杯底。花婪尾。小窗留得辛夷，梅弹细于蕊。催泛茗旗，重卷黑帘起。不须才道离家，挑灯未惯，化凤子、浓团香里。::||
清代::龚翔麟::古秦淮，一片粼粼白蘋水。水楼歌扇，可怜零落斜阳里。城南草绿，钿车人少，不是当年长干里。甚饮徒船舣松门，偏问伤心六朝事。燕子。双双早趁，初蜂瘦蝶，露杏香边闹春意。来听廊腰帘纤，雨吹堕玉梅残蕊。画帘挑烛，才话离情，又一声声琼签起。怪整装、酒城遥盼，催挂轻帆冷云底。::||
清代::龚翔麟::过收灯、峭寒尚在，香孕老梅猩点。冷烟里、尖风吹暝，听尽远林鱼板。珠榨未流，琼签先动，锁印吟情健。吠仙尨、绿齿声喧，试启竹门笼烛，墨纱催剪。不分尔、樵兄渔弟，忽聚隔霜离面。前度蝉边，今番雁后，携手花阴换。对春宵六尺，床连乡思应缓。红土情忘，青皋梦稳，为怕诗名贱。泛茗柯、转话家园，粉墙月浅。::||
清代::龚翔麟::草兰幽径雨痕消。苔枝粉坼琼苞。啅雀声中，香零毳袍。花外东风小桥。有停桡。倚栏双影，怜他梳掌，约住诗腰。::||
清代::龚翔麟::橘边买酒，雁外弄波，还家旧事重省。依约韭溪树底，逢桥簖帘浸。潮痕涌，帆席稳。傍香草、门前卸影。主人去、风渚投竿，院锁秋冷。细火借邻船，晚饭芦中，听到梵钟静。放枕欲寻鱼梦，吹来浅声近。推篷坐，凉月映。认隔岸、纸窗灯晕。钓师说，定是茶仙，未了吟兴。::||
清代::龚翔麟::横斜孕蕊。过春竿候月，冷葩慵试。记年年、小白蔫红，斗点点星毬，綵棚檐底。听说寒轻，最好是、今年天气。步莎阶渐软，竹外旧枝，暗苔愁倚。东垞石门深闭。忆梨花砚雨，斋在山背。定半窗、横幅依然，奈千里槎程，香魂迢递。梦也都寻，醒便隔、重重烟水。想花风到迟，有约待招燕子。::||
清代::龚翔麟::橘雨初消，杏檐还湿，篱花新黄。雁字风刀，一绳吹断，楼小斜照长。江湖载酒，柘西招蝶，可怜都隔词场。怪秋锦、筠扉也掩，诗瓢挑向濠梁。耒边俊侣，同耕砚北，有时曲岸持觞。记取他年，故园隐去，添个红藕庄。罗窗朱舫，锦乡泛宅，相逢只在莼塘。新声倚、更寻好手，细雕枣香。::||
清代::龚翔麟::芦边绽了芙蓉。钓鱼矶上秋风。月色今宵定浓。露华香重。粉丝偷占芳丛。::||
近现代::程坚甫::难得糊涂语最真，糊涂易保百年身。东坡已恨聪明误，不愿聪明更误人。::||
近现代::程坚甫::步出璇闺心胆寒，承颜怕失老姑欢。可怜西蜀蚕丛地，未若人间妇道难。::||
近现代::程坚甫::奔仆风尘未废诗，吟成多在息肩时。边韶腹有经书在，寄语途人莫相皮。::||
近现代::程坚甫::银汉迢迢舟楫无，填河乌鹊费工夫。婚姻久已如儿戏，牛女何因不另图。::||
近现代::程坚甫::半世奔驰觅斗升，年来心似玉壶冰。得鱼至竟归谁有，乞解鸬鸶颈上绳。::||
近现代::程坚甫::膝前莫更叹无儿，即便生儿亦已迟。爱子托人原恨事，何如身后有传诗。::||
近现代::程坚甫::不断辚辚车马尘，临流皆欲洁其身。出山泉水休云浊，世上趋炎大有人。::||
近现代::程坚甫::丈夫慷慨济时艰，不扫胡尘誓不还。击楫已成过去事，英风犹被大江间。::||
近现代::程坚甫::易弁从征世所难，纵然生女勿悲酸。只今关外风云急，红粉何人继木兰。::||
近现代::程坚甫::竹木成阴共一堤，堤边野老乐幽栖。为怜点滴皆春色，未忍呼童扫燕泥。::||
唐代::韩偓::世乱他乡见落梅，野塘晴暖独徘徊。船冲水鸟飞还住，袖拂杨花去却来。季重旧游多丧逝，子山新赋极悲哀。眼看朝市成陵谷，始信昆明是劫灰。::|写景|抒情|伤怀|
清代::郑板桥::雾树溟潆叫乱鸦，湿云初变早来霞。东风已绿先春草，细雨犹寒后夜花。村艇隔烟呼鸭鹜，酒家依岸扎篱笆。深居久矣忘尘世，莫遣江声入远沙。::|春天|写景|
唐代::杜荀鹤::握手相看谁敢言，军家刀剑在腰边。徧收宝货无藏处，乱杀平人不怕天。古寺拆为修寨木，荒坟开作甃城砖。郡侯逐出浑闲事，正是銮舆幸蜀年。::|叙事|社会|抒情|
宋代::虞集::屏风围坐鬓毵毵，绛蜡摇光照莫酣。京国多年情尽改，忽听春雨忆江南。::|写雨|孤独|思乡|
唐代::李白::岑公相门子，雅望归安石。奕世皆夔龙，中台竟三拆。 至人达机兆，高揖九州伯。奈何天地间，而作隐沦客。 贵道能全真，潜辉卧幽邻。探元入窅默，观化游无垠。 光武有天下，严陵为故人。虽登洛阳殿，不屈巢由身。 余亦谢明主，今称偃蹇臣。登高览万古，思与广成邻。 蹈海宁受赏，还山非问津。西来一摇扇，共拂元规尘。::|送别|赞美|友人|友谊|
唐代::罗隐::千载遗踪一窖尘，路傍耕者亦伤神。祖龙算事浑乖角，将谓诗书活得人。::|怀古|历史|感慨|
唐代::韩偓::故都遥想草萋萋，上帝深疑亦自迷。塞雁已侵池籞宿，宫鸦犹恋女墙啼。天涯烈士空垂涕，地下强魂必噬脐。掩鼻计成终不觉，冯驩无路学鸣鸡。::|抒情|感慨|亡国|国家|
唐代::温庭筠::凭绣槛，解罗帷。未得君书，断肠潇湘春雁飞。不知征马几时归？海棠花谢也，雨霏霏。::|春天|女子|抒情|思念|
唐代::温庭筠::河上望丛祠，庙前春雨来时。楚山无限鸟飞迟，兰棹空伤别离。何处杜鹃啼不歇？艳红开尽如血。蝉鬓美人愁绝，百花芳草佳节。::|写人|女子|伤别|抒情|
唐代::温庭筠::扑蕊添黄子，呵花满翠鬟。鸳枕映屏山，月明三五夜，对芳颜。::|写人|女子|抒情|孤寂|
近现代::胡云飞::毕竟情怀未化灰，双鬟绰约梦中来。歌传天意怜幽草，泪下春心覆野苔。月落空留铜雀怨，风流已绝木鸡呆。多君错把思无限，万里遥为祝一杯。::||
近现代::胡云飞::蔚秀荒园渌水前，销魂最是杏花天。长歌倦客停云叹，早去英雄射日年。末世悔居唯避地，故人羞见坐求田。遣怀登阁漫郊望，黯黯斜阳袅袅烟。::||
近现代::胡云飞::浥尘细雨夜临城，寂寞池塘春草生。滴水空阶如往日，听钟孤枕不胜情。羲皇入梦悲元亮，鹦鹉噤声感正平。纵此向隅休落泪，春愁漠漠待分明。::||
近现代::胡云飞::飞光抛却故衔冤，车莅都门更往前。填海有砂叹弱鸟，栖林无处听寒蝉。等閒春梦移秋梦，究竟大年忘小年。晦雨重来今一纪，当时人物半超然。::||
近现代::胡云飞::我生未及与当年，故道经行梦忽牵。风送劫灰深壁遁，血萌春草旧痕湮。阳城谁解无多路，华彩犹张不夜天。郁郁唯同痴汉语，江山一指共潸然。::||
近现代::胡云飞::楚水吴山遮几重，疏狂竟许两心通。冰壶玉簟虚空月，浅草垂杨暗夜风。罗袜来时唯自叹，羽衣去日可相容。此身错是光阴客，更负伊人入梦中。::||
近现代::胡云飞::临风把酒原当快，四望群山骨哽喉。七窍才明混沌死，一堤高峙莽原休。当朝不理狂生恨，此语空为盛世忧。涸泽相濡诚可感，争如两忘大江流。::||
近现代::胡云飞::月明汉水绝风尘，归客清秋似早春。鸿雁声声催晚稻，露珠点点染新芹。巷头白发相呼应，邻里黄牛自觉亲。慈母念饥添灶急，稚儿惊起讶生人。::||
近现代::胡云飞::淡眉细眼面有埃，惊疑鬼趣画中来。人评二字诚而懒，我觉半生倔且乖。窃比幼安空健笔，自同老谢负宽怀。何当一泻天河水，洗却红尘祸与灾。::||
近现代::胡云飞::飞光辗转煎人寿，呼酒且来醉著休。身外由他屠户眼，镜中愧我少年头。人情变幻皆苍犬，世事浮沉亦沐猴。宇宙一瓢混浊水，安能洗尽许多愁。::||
近现代::王景果::儒道能亨世道屯，岩疆重见太平春。输诚巨憝从吾化，卧辙群黎失所亲。薄宦渐知风气改，安人雅抱性情真。岘山羊祜还东洛，共读遗碑泪堕巾。::||
近现代::王景果::妙计除奸济世屯，力回天地入长春。沙尘净尽边城固，商旅怀归异族亲。治术原从儒术出，兵威何若德威真。榆民枉费攀辕力，五柳先生车既巾。::||
近现代::王景果::我学无缘邅且屯，光风嘘植座中春。榆关迢递云泥隔，栗里归来杖履亲。义理培将心地厚，慈祥发出性天真。龙沙饯饮山公醉，应倒接䍦不垫巾。::||
近现代::王揖唐::饱霜红叶北风寒，阅世青山夕照残。寺僻僧闲知款客，诗清骨重傥成丹。伯鸾性不因人热，孝绰名符第一官。砥柱南天君勿让，要凭双手障狂澜。::||
近现代::王揖唐::讴歌南国旧棠阴，家世人犹艳茝林。肯道擎天心胆苦，微惊著雪鬓毛侵。纵横酒阵宽杯勇，啸傲词坛怒客瘖。一事输君吾亦妒，好花相对不成吟。::||
近现代::王揖唐::风定秋晴一鸟悬，萸囊高佩到云颠。周游丘是栖栖者，幻梦庄疑栩栩然。骑鹤未须夸万贯，翀天底事说三年。却惭瞰遍逃亡屋，博济犹虚但汝怜。::||
近现代::王理孚::江南望，风皱水成纹。流尽落红春不管，清溪长板剩斜曛。何处吊灵芬。修禊事，三月曲江濆。呜咽兰亭真本绝，更谁唤起右将军。俯仰感斯文。::||
近现代::王理孚::江南望，山色最愁人。寂寞孝陵空碧草，杜鹃花发可怜春。相对见嶙峋。闲涕泪，登眺一沾巾。依旧螺鬟三百叠，不知妆式忤时新。眉黛隔花颦。::||
近现代::王理孚::江南望，春色逐人来。平道垂杨烟漠漠，浓阴如水浸楼台。飞絮落深杯。明日事，昏朗费疑猜。花外晚霞才半缕，愁云乍展又成堆。隔岸况春雷。::||
近现代::王理孚::江南望，芳草遍天涯。陌上晴泥香十里，家家争绣踏青鞋。相约过秦淮。君莫笑，笠屐且安排。昨夜小楼犹听雨，鸣鸠破晓乱春怀。早计未全乖。::||
近现代::何永沂::有宦昔年过小江，忽惊地狱是天堂。撑住南珠金粉气，红衣子弟已当行。::||
近现代::何永沂::墨墨云天一点清，何须功罪待时评。右群有女今儒侠，拔剑寻诗傲不平。::||
近现代::何永沂::潇洒千金一口吞，名山营造小桃园。文官却有屠夫勇，索命冤魂夜打门。::||
近现代::何永沂::豪婉词家共一乡，泉城注聂合同芳。感君情重逢秋日，书我狂诗十二章。::||
近现代::何永沂::偶染书香偶举卮，偶然闲梦在山时。偶逢同道骚人问，便说寻诗为汝知。::||
近现代::何永沂::前度垂杨前度风，春痕水色有无中。竹栏并倚人如醉，指点攀枝几树红。::||
近现代::何永沂::娉娉袅袅正当时，欲脱家贫一念痴。座客已无狂杜牧，江南红妓不知诗。::||
近现代::何永沂::风卷红妆过大关，回头瘦水万重山。何时钓得金龟婿，金屋藏身哭笑难。::||
近现代::何永沂::笑语盈盈脂粉香，儿家湘水太阳乡。红晕劝酒狂歌舞，客散焚烟夜未央。::||
近现代::何永沂::不梦黄金贮阿娇，欲招陪酒问灵箫。同是红灯沦落客，卿驯于市我于朝。::||
近现代::周燕婷::海样深堂一见难，西风几度叩门环。奈何流水花憎命，每向浮云月怯圆。秋渐远，夜将阑，不堪重梦压眉弯。人间莫尽相思意，万一天教续世缘。::||
近现代::周燕婷::蓝桥何日认姻缘，夜夜负婵娟。痴心不耐相思苦，更何况，恨是绵绵。箫舞剑歌，风流云散，赢得带围宽。红楼消息倩谁传？飞鸟隔蓬山。多情岂独孙公子，毕竟是，前梦难圆。抛笔弃书，茫然独立，天地竟何言？::||
近现代::周燕婷::不管铺天飞雪，依前艳绝。透帘疏影悄无声，人但倚，眉弯月。自度情为谁设？古香寒彻。细将心绪辨分明，是点点，相思血。::||
近现代::周燕婷::尘镜重开理晚妆，两蛾淡淡为谁长？裙衣检点费思量。几许心期轻错误，一丝情份暗收藏。黄昏渐近渐彷徨。::||
近现代::周燕婷::数遍青枝未展颜，花在春前，腊在春前。酿香情绪渐绵绵。可是相怜？应是相怜。玉笛冰魂尚未还，梦里关山，客里关山。快将风雪造严寒。人在梅间，诗在梅间。::||
近现代::周燕婷::槛菊低眉无语，黄昏庭户。秋风无故弄多情，作几点、催花雨。不管春来春去，芳心自护。年年长得伴花间，又争怕，他人妒？::||
近现代::周燕婷::白菡萏花明水渚。游女初归，裙褶黄金缕。鸂鶒双双来复去，嗔他时阻兰舟路。几个吟蝉声在树。小曲阑干，帘卷零星絮。拟把新情寻旧趣，夕阳天外疏疏雨。::||
近现代::周燕婷::十指尖纤，几曾窗下拈针线。手忙心乱，错损通花绢。羞向人前，却怨穿堂燕。抛闲算，且将帘卷，探看春深浅。::||
近现代::周燕婷::萧瑟秋声渐少闻，江城一角滞寒云。几多旧事在衣尘。落叶有心归有宿，飘萍无着是无根。人间难得性情真。::||
近现代::周燕婷::忍向西风问醉醒，施云布雾做阴晴。三春事业似流星。叹此秋心容易老，怜他日脚不能停。晚来又是雨濛溟。::||
明代::佘翔::蘋末商飙动，飘飘舞絮狂。行空疑泛梗，著树若飞霜。衬水鱼争沫，披云雁作行。所嗟人远戍，秋老未还乡。::||
明代::佘翔::少妇停梭处，银河玉镜飞。蟾窥双镊影，兔射七襄机。促织声偏急，合欢信转稀。关山吹玉笛，何处是金微。::||
明代::佘翔::十二凌霄迥，雕甍驻晚晖。层霞侵绣闼，返照逗朱扉。倚槛群鸦集，巡檐乳燕飞。晚妆羞独上，花月隔音徽。::||
明代::佘翔::故人江左别，风雨十年多。蒿里空垂泪，蓬门且放歌。张灯如寤寐，把酒慰蹉跎。托宿僧僚近，往来步屧过。::||
明代::佘翔::谢客耽山水，梅生厌市廛。桃源初问路，桂树不知年。粱糗青泥缮，刀圭白日传。如何乖羽翼，清夜梦相牵。::||
明代::佘翔::乘舟游汗漫，倚杖陟崔嵬。晓濑千盘雨，春梯百丈苔。餐霞元吏隐，采秀总仙才。所愧非禽向，何缘共往来。::||
明代::佘翔::华亭临曲水，避暑更适宜。日影松阴薄，蝉声阁外迟。寻诗寻竹径，佐酒荐园葵。池上凉风满，何妨倒接䍦。::||
明代::佘翔::心事明天日，才猷迈伯王。暂抛鱼鸟阵，一卧水云乡。葛井丹初熟，䅊侯泽正长。安危须将相，元是郭汾阳。::||
明代::佘翔::孤山原结社，归去问吾曹。苏小门前柳，蒋公径里蒿。梦魂消策海，词赋盛观涛。不浅山阴兴，愿追载酒舠。::||
明代::佘翔::东南深保障，行止却踟躇。羽檄今初定，军储更有馀。自甘隐豹意，那问乐羊书。父老并州泪，攀留拥后车。::||
清代::樊增祥::离肠九曲河中水。一宵流过银川尾。水北是丹州。东风昨夜柔。湘屏围六曲。楼上春人独。无绪对春山。画眉人未还。::||
清代::樊增祥::平林雪霁烟光湿。夕阳浮动金明驿。西望是榆关。马头无限山。沙中春雁语。似说经湘楚。南望楚江头。教侬特地愁。::||
清代::樊增祥::谁家烟玉。趁粉苞未吐，金鸦先斸。换叶移根，宛转风前倚修竹。可是伤春静女，都不掼、玉阶华屋。且乞与、细土清泉，低亚旧栏角。清旭。映窗縠。喜暖雨弄晴，翠枝新沐。细君暗祝，未要东风与拘束。忏却将离小字，刚换得、带围金簇。待说与、扬州梦，慢斟缥醁。::||
清代::樊增祥::风光好，轻𨏥出花间。半臂泥金新雨后，一枝烟玉晚风前。此际可人怜。归来夜，宫烛照无眠。名字拆来歌里唱，粉真乞取镜中安。偷傍枕屏看。::||
清代::樊增祥::郭外山斜，倚瘦藤来访，杜曲人家。冷径苔荒，古祠云暗，疏树乱点寒鸦。若比瀼西精舍，浑不似、门掩溪花。网虫遮，看诗墙一角，细绾秋蛇。霜笳又催冷蕊，早绽了檀心，掩映纹纱。数点蜂黄，一双翠羽，依然春在天涯。折得一枝归去，刚宜称、素手煎茶。斗风华、怕临风倚竹，翠袖寒些。::||
清代::樊增祥::当年柳，都学汉宫颦。飞絮密于关外雪，轻阴铺作陇头云。愁煞倚栏人。今日个，真傍灞桥行。几叶修眉临浅水，一襟红泪点秋尘。那得不销魂。::||
清代::樊增祥::似此中秋未算贫。曲墙雕砌露红新。玉钗私语深深院，璧月微开淡淡云。佳节酒，异乡人。故园忆我陇头行。谁知汾上初寒夜，银烛秋花对细君。::||
清代::樊增祥::残照渐低迷。倦马愁嘶。入门先自拂尘衣。犹有雁来红一簇，影与人齐。白酒两三卮。欲卧还迟。销魂今夜板桥西。露似珍珠云似粉，月似蛾眉。::||
清代::樊增祥::旧宅城南叫画眉。故香经雨发春泥。王孙随处有天涯。酒渴倩谁温茗待，朝回不见理妆迟。退红帘下断肠时。::||
清代::樊增祥::绰约湘灵望不还。象床花簟泪筠斑。凭将词赋遣萧闲。净拭湘屏图女几，醉欹纱帽梦君山。似闻瑶瑟怨人间。::||
近现代::黄侃::愁花恨叶。秋尽成萧瑟。帘外清霜阑角月。更有无边凄切。前身悔作春花。年年飞向天涯。化作秋花耐冷，一般损尽年华。::||
近现代::黄侃::愁根难断。旧好难重见。更有斜阳难系得，费尽几多虚愿。不因别有痴情。那能缥渺空灵。觅得一宵幽梦，居然历到他生。::||
近现代::黄侃::别意经年似旧浓。梦回仍叹凤帏空。不知别馆三更月，今照高楼第几重。悲落叶，听西风。新诗吟罢更无悰。挑灯郑重裁笺寄，叙到归期带泪封。::||
近现代::黄侃::灯暗悬帘木叶飞。秋宵岑寂独思维。空教病骨伤幽素，一往凄凉竟为谁。添断炷，掩空帏。旧欢已坠不胜悲。只应窗外团栾月，犹照羁魂梦里归。::||
近现代::黄侃::六曲围灯照堕蝉。萸烟初烬夜将阑。如何琼漏丁东响，苦碍罗帏楚女眠。春梦窄，画楼宽。推窗犹见月痕弯。迷魂招得天鸡唱，却怪罗衣耐晓寒。::||
近现代::黄侃::水下天涯客去乡。此情毕竟数谁长。若教一去无还日，便是痴人亦断肠。魂渺渺，恨茫茫。羁怀归梦两凄凉。甫能忏得愁根断，又向危栏倚夕阳。::||
近现代::黄侃::为爱斜阳独上楼。新来人意冷于秋。西风吹送华年尽，不解离人此际愁。缘断续，信沈浮。柔肠一寸枉绸缪。不如并付秋江水，直向天涯尽处流。::||
近现代::黄侃::千花万蕊催春事。高枝月照啼鹃泪。梦醒乱红飞。无端春又归。绿阴空满路。不是当时树。尘涴断襟香。花残情更长。::||
近现代::黄侃::天仙不用常词赞。云情雨意空相羡。吹咽玉楼箫。秋心一夜遥。凉空星历历。寻去无踪迹。幻想与奇情。可怜虚此生。::||
近现代::黄侃::灯影栏干秋远近。凄箫细袅相思韵。坐久夜逾清。云低压雁声。愁醒嫌酒薄。暗叶帘前落。更莫下疏帘。帘中一样寒。::||
清代::陈宝琛::花时自失岂关风，韶景何曾负秃翁。潭水有情还作碧，杏林如洗尚留红。上方泉响诸天净，归路山光一雨功。春梦重重谁大觉？与君勘取不空空。::||
清代::陈宝琛::三闰花朝廿载中，还朝犹忆及春融。不期并海随寒日，得共凭楼数信风。同社杯盘閒趁景，满堂瓶盎艳成丛。十年前事馀惆怅，传烛依然出汉宫。::||
清代::陈宝琛::玉貌能堪百感攻？两年不见欻成翁。囊来小册犹三绝，瓮有馀醪且一中。瀛海即今谁乐土？江天何日不颠风。故山雨露清明近，等是孤儿痛转蓬。::||
清代::陈宝琛::筮易初爻得允升，堂廉合志有明徵。未乾墨画蝉联下，群捧红笺雀跃兴。书戒日新惟一德，圣由天纵固多能。六龄亲手挥神笔，岁岁宜春受宠曾。::||
清代::陈宝琛::尘劫无涯独立难，硕人随地寤歌宽。老槐障暑长围座，寒菜经霜又上盘。名帖罢临烹茗赏，小诗谁和取琴弹。雪中忽起看山兴，还就辽松上戒坛。::||
清代::陈宝琛::江山风月两词人，海变陵迁阁又新。一夕抵成挥麈录，九朝忍忆属车尘？风流旷代犹相感，气谊平生孰与伦。二十年前品泉处，曾寻遗迹吊荆榛。::||
清代::陈宝琛::一楼潮汐送年芳，奎藻高悬夜吐芒。驽钝心期馀蹇蹇，龙潜文采自堂堂。久荒菊径从臣里，偶听松涛就赐庄。终望及身见平治，健行无息用斯臧。::||
清代::陈宝琛::少时涂抹老郎当，六十年来梦几场？晚节敢为科第玷，行朝犹率祖宗章。阮潘生世何多幸，李左酬勋未可方。谁信违天天转笃，蹉跎拆补本寻常。::||
清代::陈宝琛::窜身海曲倏三秋，豪气销磨蛰一楼。但觉凉风催客老，敢希休日恣山游？勤王岂竟无狐偃，生子谁能似仲谋？九日回思卮共把，桑榆犹及与君收。::||
清代::陈宝琛::榜书犹宝秘香龛，手稿迦陵出枕函。复社风流今故在，忠门涕泪老何堪？劫馀薄宦聊中隐，史料闻吟抵剧谈。讽到晚年追往什，信知杜髓属樊南。::||
唐代::全祖望::当年绣谷翁，诗思凌风骚。瓶花作法供，酒器分郎曹。时呼珠盘客，闲染猩猩豪。我来玲珑帘，如过丁卯桥。浑疑许郢州，前身或可招。聚书逾万卷，露纂兼霜抄。老眼细审定，校雠彻寒宵。钤以冻乳印，不翅青琼瑶。一瓻借复还，户外屦则殽。忽失郢州本，极望心忉忉。馀皇已佚去，长鬣不可邀。鱼肠已飞去，欧冶空自劳。妖徵辰已梦，其岁在元枵。身骑白雀去，书与白云韬。私心窃耿耿，旧雨忧萧寥。佳郎真健者，不愧虎子骁。坐笑奢产括，愿学固绍彪。十年广故业，插架增岧峣。馀事作小诗，秀色映兰苕。昨岁游燕市，软红厌尘嚣。何来青毡故，得之非意遭。乍见足狂喜，掩卷遂号咷。一卮望影堂，手泽荐芗羔。再爵酹郢州，荒云天末浇。摩挲甲乙部，追溯墨痕遥。吁嗟斯世间，聚散如蓬飘。不见东涧叟，绛云与天高。百卷旧汉书，临别何嗷嗷。晚年复遇之，昭庆老僧寮。刲羊祭松雪，清泪如河㴞。一去不复返，拂水亦魂消。有子乃不死，先德完球刀。酉阳诸清閟，重光烛神霄。::||
唐代::全祖望::膏蟹之夙世，殆是汉侏儒。年年上已后，鼓胀毙海隅。但得以饱死，臣朔所不如。谢山先生长清臞，力与臣朔足并驱。近来更失太官粟，又复耻曳诸侯裾。抚兹蟹一笑，何恃济饥躯。祗应学蜑户，酱汝为冬储。封以谢山云，日下酒一棜。::||
唐代::全祖望::先生降生处，岩壑良峥嵘。一朝桐庐去，老死应客星。化安瀑泉好，神茭和仙菁。纵或不思蜀，福地宁忘情。我思筑双台，东西招精英。魂盍归乎来，一曲江峰青。::||
唐代::全祖望::晨起望早潮，茫茫雾如海。黑云遍芦中，朝爽失真宰。四明北诸峰，翠碣擅晴霭。胡忽眩我睛，三叹生感慨。谁谓平旦气，定足见精采。长夜亦梏亡，畴为洗荒秽。伫需旭日光，祛兹周遭累。灵台顿瞿然，石窗共潇洒。::||
唐代::全祖望::吾怀九灵翁，大节如孤鸾。浮海未得遂，辗转九洞天。如何变姓名，尚为弋者弹。高皇不能屈，馀生终自残。未闻翘车士，乃以牢狱填。诸公不强谏，史册足长叹。黄竹夜泪落，白龙亦神寒。至今永乐寺，悽怅云林烟。嵯峨君臣义，不以夷夏迁。高皇提日月，赤手洗幽燕。九灵所遭遇，尚与余蔡悬。疑或可无死，巽辞得生还。不见东维子，平定巾栾栾。暂下读书台，卒返三泖间。重渊见李黼，完节要无愆。而士各有志，不忘丧其元。高皇亦色动，晨星黯长干。㴞㴞江河下，大节良所难。为我寓公重，山房永勿谖。::||
唐代::全祖望::停挠蜀山头，梦入蜀冈尾。浙东之淮东，行役于焉始。蜀道邈三峨，迢迢六千里。蚕丛与鱼凫，寥天阻南纪。岂有风马牛，而忽通神髓。命名自独峰，附会真无理。吁嗟蜀道难，不独三峨里。何如卧蜀山，饱看江霞绮。::||
唐代::全祖望::异哉岁寒姿，乃与群芳叶。一变入梅岑，疏影香猎猎。再变入兰畹，有膏清足挹。三变入桃林，猩猩红一捻。合之如互体，杂物乃相挕。分之如两象，同德自相接。天巧过寄生，人功薄移贴。因思草木性，足入京焦箧。遂以夭夭花，附兹猗猗叶。几疑美人虹，堕落君子牒。毕竟岁寒姿，不随春偞偞。彼实则已殽，此箭乃稠叠。贞心拒严霜，芳影拆秀荚。方酹花间鸱，已催江上屧。惆怅别此君，刘郎长不惬。::||
唐代::全祖望::罗刹江头湖不至，范文虎入临安市。范阳将军气如虹，背城请战遭乖刺。臣妾佥名谢道清，谁忍连署迎北使。庆元都府亦雄藩，孟传昌元那足恃。空馀巾子山头一片石，聊驻残军麾赤帜。嗟哉天之所废莫能兴，抟土逐日成何事。只有孤忠一腔血，天亦无能夺我志。谁家幺么卞竖子，甘言来说蛟关澨。将军错认作从王，不惜庖丁陈脍胾。牡砺滩头白浪高，金鳌背上哀云渍。酒阑方为哭神州，投袂而嗔惊犀兕。尔舌尚存真维厉，尔肉不食应投畀。此是刀山大道场，尔戴尔头昩趋避。尔时海上正扬波，鼍鼓逢逢起云际。长鲸怒目献长矛，神龙鼓鬐效神匕。剑光磨糊，刃痕拂戾。鸡山之鸡争哀鸣，虎山之虎群忿詈。将军笑抚竖子尸，所恨尔帅远莫致。俄传除地乃更饮，诸公为我同心济。国家运祚正灵长，一汴二杭犹未替。况有文陈两相公，大声邛须扶正义。茫茫溟海落日斜，重为此牛此酒出头地。扬帆而前即东瓯，葱葱天水双龙有佳气。::||
唐代::全祖望::李郎良爱我，速行更留行。留行惜将离，稍展信宿诚。速行肸当归，早涖岁寒盟。两意浑难定，其寔还相成。廿年已倦游，欲乞扮社灵。刲羊祭大隐，为我辞尘缨。便向芙容浦，笃老绝送迎。青山肯破例，何难养伯龄。事不如人意，又复担双簦。双簦解念我，十步九屏营。似君真清福，古欢杜柴荆。乃怜征夫困，魂梦辗转萦。游人纵解维，亦为尔怦怦。况有竹湖叟，关注均不轻。松梧阁下梦，长共枫林青。::||
唐代::全祖望::道南步兵舍，道北仲客樽。其旁为壑谷，三径参一门。两家万花枝，各各通精魂。隔墙花气度，酒气互陶薰。拒霜有神光，直射虬峡云。阿谁如康乐，初日染墨痕。老我且泥饮，夕照同沈醺。西崦日以去，皓魄告良辰。更有月中桂，访我盎中荪。便作藏花令，花王为令君。浑忘秋可悲，醉舞绿蚁春。::||
近现代::姚佳::麒麟仁兽出而终，夫子缘何怨道穷。闻所未闻鸡犬梦，忍无可忍马牛风。扶摇一衲过千水，羁勒三尸及九虫。染指流年皆怪事，忘言咄咄漫书空。::||
近现代::姚佳::长绳系日任东西，几度霜桥茅店鸡。月没星稀天下旦，秋归雁远水云迷。莫衷一是蒙头酒，日上三竿曳尾泥。唯有此中可避世，安之若素去来兮。::||
近现代::姚佳::与世沉浮尤可哀，骷髅一剑向谁开。曾经指鹿马非马，到底诗人才不才。万壑云山明月在，漫天花雨怒潮来。汤汤沔彼东流水，帝利于吾何有哉。::||
近现代::姚佳::凿井耕田一欠伸，桃源何处避嬴秦。溥天之下皆王土，率土之滨尽侍臣。漠不关心兴替梦，若无其事郁陶人。浮生了了秋风里，在涧在阿悲溷茵。::||
近现代::姚佳::蔚然深秀挂蓬冠，青壁丹崖十八盘。登泰山而小天下，蹑云海已列仙官。红门晓日缘何赏，柴望遗风如是观。岱岳峥嵘梁父险，置身霄汉觉高寒。::||
近现代::姚佳::醒逃书剑醉逃禅，遁世无为岂偶然。浩荡江湖归野鹤，苍茫风雨噤寒蝉。生明桂树山中月，渡远秋云海上天。长夜未央思不已，小楼独坐柳如烟。::||
近现代::姚佳::满座春风万象钦，一湖烟雨入杯斟。今宵足饮桂花酒，长夜仰看明月心。大化栖迟容客醉，流年顾盼俟秋吟。金波玉彩无量寿，皓旰天宫今古今。::||
近现代::姚佳::万川东注一山遮，吞海留云更舜华。十二时中峰凝碧，三千里外水浸霞。仙人由此觑青鸟，法海缘何降白蛇。成败江天闻战鼓，输赢玉带换袈裟。::||
近现代::姚佳::廿五年前随学去，百千万念上心来。功名断送留仙枕，日月平分延寿杯。无尽虚云空雪相，欲归远梦斸烟莱。放生伏虎皆如意，海会西贤笑口开。::||
近现代::姚佳::九龙灵照幻耶真，行到漕溪一问津。掬水饮之香在手，看山归也月随人。宝林雨洗池中物，玉界风吹陌上尘。千佛袈裟传六祖，五花七叶十分春。::||
近现代::周作人::中庭有梧桐，亭亭如华盖。碧叶手掌大，荫庇诸蝉类。繁荣极夏日，倏值岁时改。时光不可见，日日夺苍翠。桐子已黄熟，收入童儿袋。萧萧秋风起，飘然一叶坠。蝉声俄寥落，渐以促织代。却惊懒妇心，寒衣未补缀。::||
近现代::周作人::陶公昔乞食，鲍叔曾解衣。古人去我久，不意复见之。我非生君子，固穷亦奚辞。愧不信冥报，致谢徒虚词。平生弄笔墨，妄想作法施。立言终空幻，半偈只自怡。且当啖牛肉，醉倒土地祠。兀兀却复醒，吟此一首诗。::||
近现代::周作人::往昔读野史，常若遇鬼魅。白昼踞心头，中夜入梦寐。其一因子巷，旧闻尚能记。次有齐鲁民，生当靖康际。沿途吃人腊，南渡作忠义。待得到临安，馀肉存几块。哀哉两脚羊，束身就鼎鼐。犹幸制熏腊，咀嚼化正气。食人大有福，终究成大器。讲学称贤良，闻达参政议。千年诚旦暮，今古无二致。旧事倘重来，新潮徒欺世。自信实鸡肋，不足取一胾。深巷闻狗吠，中心常惴惴。恨非天师徒，未曾习符偈。不然作禹步，撒水修禊事。::||
近现代::周作人::中原有市镇，不幸遇兵燹。屋破人尽去，唯存狼与犬。狼从山中来，犬是村中产。相会废墟中，废墟归总管。狼本无所为，志在得片脔。手法有祖传，不知恩与怨。犬虽出狼族，忠义性不变。每见生客过，虑为主人患。跳踉相追逐，垂舌杂呼喘。旅人狼狈去，一口或难免。不知旧主人，洋场正避难。安卧高楼中，身心甚康健。侍卫固徒劳，勇猛可示劝。待得太平时，为作《八犬传。::||
近现代::周作人::顷与友人语，谈及《白蛇传》。缅怀白娘娘，同声发嗟叹。许仙凡庸姿，艳福却非浅。蛇女虽异类，素衣何轻倩。相夫教儿子，妇德亦无间。称之曰义妖，存诚又善善。何处来妖僧，打散双飞燕。禁闭雷峰塔，千年不复旦。滦州有影戏，此卷特哀艳。美眷终悲剧，儿女所怀念。想见合钵时，泪眼不忍看。女为释所憎，复为儒所贱。礼教与宗教，交织成偏见。弱者不敢言，中心怀怨恨。幼时翻弹词，文句未能念。绝恶法海像，指爪掐其面。前后掐者多，面目不可辨。迩来廿年前，塔倒经自现。白氏已得出，法海应照办。请师入钵中，永埋西湖畔。::||
近现代::周作人::越人与水狎，断发而文身。入水斗蛟蜃，不闻畏水神。希腊有神女，常居河海滨。年少美容颜，可畏亦可亲。时就凡人戏，解佩致殷勤。诗画多取材，流传为世珍。尝读如梦记，乡曲记传闻。池沼有主者，类是龙蛇伦。常悦人间女，拉致为婚姻。是名阿玉池，绿水不生纹。水在四行中，柔媚最近人。舟楫通远地，罟网获巨鳞。食饮并盥濯，切身多欢欣。一朝入水底，忽尔为波臣。变作河水鬼，水际永沉沦。平生居水上，一死原无论。独惜乐水意，不及怀土殷。流水有情意，死生不可分。生时承爱抚，死亦获温存。所当爱海女，无愧水乡民。::||
近现代::周作人::凉风起夜半，秋虫鸣前庭。细听非促织，乃是油唧呤。因风送繁响，恍如振银铃。反复鼓哀调，急迫难为听。剧怜黑大汉，何缘作此声。将是唱恋歌，当户理鸣筝。及时不见采，将随秋草零。造物乐有物，众生执此生。生生实天意，仁义乃俗情。方向既自定，道路所由成。人生诚微末，智力庶可凭。若不造幸福，空负灵长名。哲人重自然，高论涉杳冥。倘欲返本真，应学秋虫鸣。::||
近现代::周作人::往昔读诗话，吾爱袁随园。摘句有佳语，前人加朱圈。亦稍发议论，少年常爱看。及后重取阅，相隔五十年。影迹模糊在，味道不新鲜。多言尹相国，如见时胁肩。所喜重性灵，主张近公安。却独以此故，见怒于时贤。恶口章实斋，反复妇学篇。浙学分东西，派别故俨然。::||
近现代::周作人::忆昔读《笑林》，著想多妙绝。小妖作变怪，忽被净瓶吸。魔王旋降服，喽啰悉得出。王慰诸魔众，苦饿曾几日。答言饿尚可，几乎挨挤煞。微言妙得间，一语发笑噱。更有川柳诗，字数才十七。讽刺世俗情，善能搜间隙。亦或咏史事，情事写历历。文王访太公，徐步近水侧。钓得鱼儿否，负手搭讪说。一曲渭水河，逼真过演剧。谐谑虽小道，亦是一艺术。伺机窥要害，一攫不容失。贤达善大言，满纸语剌剌。无怪初学者，展卷眼生缬。::||
近现代::周作人::《宋书》传隐逸，首著陶渊明。名文归去来，所志在躬耕。本来隐逸士，非不重功名。时艰力不属，脱然谢簪缨。人不可无势，桓温语足征。孟嘉亦豪杰，尺寸无所凭。偃蹇居掾属，徒为蝼蚁轻。五斗悔折腰，此意通弥甥。细读孟君传，可以知此情。俗儒辩甲子，曲说徒瞢腾。::||
近现代::黄绮::如花人面端端地，水上相逢。言语难通。看是停桡欲就从。风吹漫理青丝发，意态从容。旋剥莲蓬。抛打香腮惹阵红。::||
近现代::黄绮::女儿烂漫真奇妙，倒坐船头。的的歌喉。水面听来特地柔。移时船到水深处，不信含羞。尽解鞋兜。赤脚当娆打水浮。::||
近现代::黄绮::山光桥影依稀见，远听鸣蝉。水国漫漫。忘了人间六月天。清香引向花开处，小住游船。轻管低弦。桨触清波水濑圆。::||
近现代::黄绮::不教湖上怀西子，胜似西湖。沙岸回纡。碧水青天上下虚。且持短棹闲摇去，细柳风馀。白藕花疏。明月清光水面铺。::||
近现代::黄绮::谁伴。夜久衾衣暖。失却归期，日日从头算。小窗西。远山低。待得床前月下晓鸡啼。::||
近现代::黄绮::处处村烟傍晚浮。闲行倦坐曲江头。最怜野渡疏杨岸，一段斜阳三两鸥。风细细，水悠悠。为谁多意总凝眸。浮云卷起西山去，一片孤帆晚未收。::||
近现代::黄绮::草上铺烟绿共肥。融和天气踏青时。美人风里曳罗衣。柳岸燕飞溪水软，杏林莺语夕阳低。游情怎耐耐春宜。::||
近现代::黄绮::曲径深幽，月来竹影光寒薄。长鸣啄啄。白羽西飞鹤。起舞蹁跹，舞袖凭虚托。须吹着。笛声清弱。一曲寒梅落。::||
近现代::黄绮::风断续。月照离怀摇案烛。梦乡原不分南北。梅花应是飘香国。栏干曲。关山别后萧萧木。::||
近现代::黄绮::江上立。鸥鹭闲云相共白。波平日暮千峰出。多情今日多回忆。无消息。雪融春信寒梅碧。::||
明代::欧大任::金印双累肘后年，河嵩月色照归船。置虽虎口身能脱，扬是蛾眉世不怜。休汝莫教车并入，怀沙何但玦㻣捐。问君几树门前柳，贫有江州送酒钱。::||
明代::欧大任::名家玉树一枝新，鸣佩中朝报主身。书笈昨趋丞相府，扳舆今御太夫人。藕洲艇系题诗日，曲院花摇载酒春。我亦拂衣行欲去，便寻烟月过西津。::||
明代::欧大任::未央晓色带疏星，诏赐黄金出汉庭。伯起已称清白吏，子云兼授太玄经。江头水长醅初绿，畹里兰香佩忽青。十郡风流谁得似，楚歌从此为君听。::||
明代::欧大任::春深人吏望清漳，使者辞天夕治装。此日季公仍作郡，何年严助厌为郎。路逢野老能争席，庭有胡奴几奉浆。司马部中名最著，尚留三表献君王。::||
明代::欧大任::前殿春开五丈旗，诸侯班瑞宠行时。政成小苑栽桃竹，赋就东楼擘荔枝。巴岳雪消飞骑远，岷山涛起挂帆迟。翰音朱博君差胜，更有风流蜀郡诗。::||
明代::欧大任::新知斗酒意偏深，欲别垆头更一斟。何客赵城携白璧，几人汉诏赐黄金。春衣马上滹沱色，夕馆灯前大陆阴。明府他年还揽辔，澄清宁少范滂心。::||
明代::欧大任::郎官星下最知名，种得桃花已满城。邑近桐乡推大令，经尊戴氏授诸生。芙蓉石削三峰色，天目涛飞九里声。著作几人如尔锦，登楼何处望春明。::||
明代::欧大任::鹓班春色散彤云，一骑都亭袂暂分。大庾南行沧水使，牂牁西下伏波军。茧丝不用曾宽赋，羽檄何论更策勋。到日五花谁可系，琐闱将谒圣明君。::||
明代::欧大任::腊月寒澌双鲤迟，江南尺素寄相思。名高嘉祐诸梅后，家擅宣城小谢诗。赋客未能逢狗监，酒人犹自傍鸱夷。鲛珠莫报君应笑，老向风尘两鬓丝。::||
明代::欧大任::双骑城南白玉珂，相逢缓颊更如何。酒开莲社僧能许，饭出香厨客自过。无恙衣装风雪后，何来剑气斗牛多。市中尚有荆高筑，谁共旁人醉和歌。::||
近现代::刘斯奋::金箭斜飞，惊散玉鹅，雪羽满天。渐远山收绮，银鱼跳月；平沙展雾，乌鹊鸣滩。沧海人归，黄粱半熟，相戏门前细犬欢。茅檐下，有泥溪新涨，可濯吾颜。生涯莫动长叹。任万虑樽前醉眼宽。甚长沙秋士，空楼吊影；孟尝狂客，长铗频弹？料理畚箕，安排土石，万古功名一笑间。连营静，又潮音催梦，依约前湾。::||
近现代::刘斯奋::君按采桑子，吾翻水调歌。登高休说，重九临水亦无何。未必华嵩还望，不见烟波南岸，风笛小亭过。座上沽屠客，胸次正嵯峨。已无酒，姑啖饼，议山河。夕阳容易，暗染鸦翅入庭柯。一笑明朝归去，各认前途风雨，回首指青螺。珍重男儿诺，莫拭泪痕多。::||
近现代::刘斯奋::休道狂依旧。记当初、花街问卜，名垆赌酒。梦入神山探巨笔，呼起精灵相纠。漫赢得、露盈双袖。睨目词场三万里，叫南东，谁是搴旗手？看破牖、霜锋吼。青青发共垂垂柳。惊去也，西风容易，消磨什九。击碎珊瑚成百感，谁解柔肠千缕？喜君等、胆肝能剖。竞掷豪情鞭大句，倚芳樽、醉尽南北亩。他日约，问屠狗。::||
近现代::刘斯奋::梦也何须说？倚秋风、连营马动，荒鸡凄烈。壮士翻腾潮水去，苦战人间未歇。待与子、醉眠明月。淬剑光寒青发竖，忍一腔冷落男儿血？暂起舞，从容别。朱弦休拚悲歌绝。羡少年、风情湖海，胆肝如雪。笑指千年奇劫后，鹰击苍溟空阔。直须把、风争云夺。一角词场重料理，向樽前、倾尽南北杰。君不见，玉壶缺。::||
近现代::刘斯奋::麻雀飞窥香稻垛。会议开时，陌上行人过。一树浓阴秋楚楚。人们都向沟边坐。快语一声花一朵，朵朵声声，都向心头堕。人散日斜暝色锁，平原一片星星火。::||
近现代::刘斯奋::陌上游丝吹不断，花近高楼，楼外巢新燕。名字每从心里唤，呼来忽觉红双脸。叵耐个郎情腼腆，欲语无言，滴滴时针转。隔院课铃催二遍，倚门一瞥惊鸿远。::||
近现代::刘斯奋::记得当时楼畔见，不道重来，蓦地琴心乱。一束瓶花横对面，抬眸人并花深浅。那敢轻狂邀笑盼，已觉情多，默默蛾眉懒。捡点閒愁天不管，片云凝梦春山远。::||
近现代::刘斯奋::一从区子病不起，盘胸十万龙蛇死。叱吒书坛要健儿，恸向南天无此理。风雨心盟三十年，天真磊落感君言。灯深犹记西关夜，小草新成杜秋篇。::||
近现代::刘斯奋::中庭有香木，伐之得两琴。远知君子至，抱出绿榕阴。洗手复弄之，发音清可闻。始作暮云合，再奏山月昏。三鼓弦何促，泪下忽沾襟。岂不嘲客耳？聊用见率真。奏罢即分赠，幸勿卑无文。君看双琴上，宫商颇不亲。此发彼辄应，用意何其深。时时一相拂，所以存精神。::||
近现代::刘斯奋::南塘有老树，久枯无片叶。及春雨向繁，离离发何烈。持酒置其下，月出明皎洁。清风从东来，鼓舞歌激越。自言少年时，颇负淩霄质。炎气日催长，零露暗滋茁。忽忽二十年，白云渐相拂。徘徊遏悲风，俯仰干白日。方谓栋梁时，材高宜毋失。焉知世不良，恶物转摧伐。雷电实无情，毒虫恣穿穴。愧非铁石躯，何由避齮龁。一日繁花萎，两日叶尽脱。三日死新条，所嗟犹半活。中夜每惊寤，沉思痛惨栗！悠悠天地长，何处托吾骨？夜来感春气，壮心动郁结。犹得为叶花，岂复占风月？老叶未足珍，应能辨霜雪。老花未足贵，春泥化其屑。所以益后来，只此足愉悦。我闻老树言，感动冲毫发。启我日月情，照人肝胆澈。因忆二三老，仿佛见高节。起坐暂低回，长庚看明灭。::||
近现代::赵尊岳::乘风。瑶宫。相逢。尽从容。能通。凌霄羽翰如翩鸿。夐然星斗罗胸。疑阆蓬。下王绝尘踪。只步虚有声太空。指南肇造，遥忆姬公。左徒去后，玉虬谁骖九重。窥炳灵于圆穹。吐华于长虹。高寒吾愿从。排阊呼鸿龙。蹑足幻云峰。更持卮酒邀碧翁。::||
近现代::赵尊岳::藻艳披缃帙。几摩挲茸窗倦晚，梦痕如织。憔悴年时高阳侣，凄断人天只尺。凭茧纸乌丝留得，多少危阑登临意。只龙香凤尾差堪识。千古恨，剩邻笛。九天吹管悲寒食。尽飘零霓裳断序。翠镫华陌，老去定场花时泪，分付红牙彩笔。更侧帽行吟何日。兜率海山应相念，念嘉荣犹挟王门瑟。笙鹤外，暮天碧。::||
近现代::赵尊岳::大好秋容，天香满院承丹旭。十年薖轴，一笑蕉中鹿。几度潮生，看遍陵成谷。添筹屋，清光同沐。把盏斟醽醁。::||
近现代::赵尊岳::伤往事，人倦独支颐。坐久重楼都入望，画阑犹倚玉箫吹。将信更还疑。::||
近现代::赵尊岳::无限恨，消领绣帏中。轻梦已随兰麝散，五更和泪咽铜龙。侵晓怯微风。::||
近现代::赵尊岳::端正好，风露下新秋。脸色荷花相逞艳，轻拂垂柳看行舟。脉脉水西楼。::||
近现代::赵尊岳::端正好，时节恰秾春。箫鼓隔堤催画鹢，镜漪落照罨芳尘。犹有未归人。::||
近现代::赵尊岳::绕遍阑干，千红万紫，旧经行处。斜阳外，杜宇声声唤归去。无多影事随流水，问断梗、飘蓬几误。尽芳时消受，眉痕片霎，绮怀谁诉。凝伫。重来路。怕径冷苔荒，蝶愁蜂妒。天涯倦絮，那回犹罥朱户。莫教辜负从头约，只横雨狂风易阻。茧纸涩，雁昼沉，难寄离愁万缕。::||
近现代::赵尊岳::湘弦润湿苔侵绿。春雨相连续。玉阑孤倚悄无言。看尽浮花，浪蕊送华年。回头挂壁银筝在。手涩调新解。无声过泛最情深。为问满怀，幽怨可能任。::||
近现代::赵尊岳::荼蘼一架才开了。便觉春光少。游丝几度袅东风。更逐残英，飞舞小庭中。雏莺乳燕寻常在。转烛年华改。声声你不断离愁。绿绮窗前惊醒梦如流。::||
近现代::潘受::谣诼如磨了不磷，天游依旧据梧身。三年以后当知我，十室之中必有人。兀兀蓬蒿聊养拙，欣欣桃李渐成春。风潇雨晦听鸡夜，倚醉裁诗示鬼神。::||
近现代::潘受::一死何裨举国顽，泪波分付澧沅间。依然鸡骛争翔舞，欲驾虬螭与往还。香草每吟皆可醉，圣人复起不能删。古来士论多轻薄，太息班扬更有颜。::||
近现代::潘受::写艳翻疑草太玄，阿娇影隔汉宫烟。倾城尽夺三千宠，此纸当传五百年。翰墨本难图富贵，才华微恐累神仙。有情合使生兜率，莫为春愁转碍禅。::||
近现代::潘受::山环海绕此深藏，括海囊山入短章。乱世诗歌易沈郁，错公才调故飞扬。身归栗里疑无日，鬓到炎洲尚有霜。似羡执经诸弟子，白云往往共登堂。::||
近现代::潘受::山伯英台事已空，墓门花冷夕阳红。绵绵此恨千秋后，比比同声一哭中。遗魄相传曾化蝶，多情大抵可怜虫。人生何美非春梦，梦尽春随短笛风。::||
近现代::潘受::饮啄行吟日我庭，我惟饱汝满庭青。望门投止如张俭，避地淹留作管宁。毛羽自甘安戢戢，文章谁与惜惺惺。东南顾影徘徊处，彻耳鸡号又晦冥。::||
近现代::潘受::市巷嚣尘雨洗才，晚风特为劝衔杯。平生门不因人设，长者车犹过我来。觇国鲠言艰一吐，草玄心事抚千哀。干戈兰佩栖栖远，差喜湘灵鼓瑟陪。::||
近现代::潘受::渐以声名博老苍，掉头偶共此深藏。苔痕门接阴晴色，花气山分上下香。我未食蛙何竟瘦，君犹歌凤故当狂。一竿钓海期同远，勿待麻姑又见桑。::||
近现代::潘受::藤牌子北有攘除，未计牛皮窃我居。蒿目域中孰天下，奋髯海外王扶馀。至今教化犹垂世，能几英雄肯读书。哭庙儒酸先痛革，青衣早已付焚如。::||
近现代::潘受::三径蒿莱一屋春，琴书虞愿满休尘。登门云是通家客，绕笔山皆出世身。道丧故知鸱笑凤，时非竟以虎为麟。把竿泼眼奔烟水，相诣何妨寂寞滨。::||
两汉::曹植::端坐苦愁思，揽衣起西游。树木发春华，清池激长流。中有孤鸳鸯，哀鸣求匹俦。我愿执此鸟，惜哉无轻舟。欲归忘故道，顾望但怀愁。悲风鸣我侧，羲和逝不留。重阴润万物，何惧泽不周？谁令君多念，自使怀百忧。::|友情|劝慰|
明代::何景明::近得浔阳江上书，遥思李白更愁予。天边魑魅窥人过，日暮鼋鼍傍客居。鼓柁湘江应未得，买田阳羡定何如？他年淮水能相访，桐柏山中共结庐。::|赠友|友谊|抒情|
唐代::王昌龄::映门淮水绿，留骑主人心。明月随良掾，春潮夜夜深。::|送别|友情|
明代::刘基::涧水弯弯绕郡城，老蝉嘶作车轮声。西风吹客上马去，夕阳满川红叶明。::|秋天|写景|
明代::刘基::鸡鸣风雨潇潇，侧身天地无刘表。啼鹃迸泪，落花飘恨，断魂飞绕。月暗云霄，星沉烟水，角声清袅。问登楼王粲，镜中白发，今宵又添多少。极目乡关何处？渺青山、髻螺低小。几回好梦，随风归去，被渠遮了。宝瑟弦僵，玉笙指冷，冥鸿天杪。但侵阶莎草，满庭绿树，不知昏晓。::|抒情|怀才不遇|
明代::刘基::古戍连山火，新城殷地笳。九州犹虎豹，四海未桑麻。天迥云垂草，江空雪覆沙。野梅烧不尽，时见两三花。::|战争|写景|
明代::刘基::萋萋芳草小楼西，云压雁声低。两行疏柳，一丝残照，万点鸦栖。春山碧树秋重绿，人在武陵溪。无情明月，有情归梦，同到幽闺。::|婉约|秋天|写景|相思|
清代::黄景仁::络纬啼歇疏梧烟，露华一白凉无边。纤云激荡月沉海，列宿乱摇风满天。谁人一声歌子夜，寻声宛转空台榭。声长声短鸡续呜，曙色冷光相激射。::|秋夜|写景|
南北朝::谢朓::秋夜促织鸣，南邻捣衣急。思君隔九重，夜夜空伫立。北窓轻幔垂，西户月光入。何知白露下，坐视阶前湿。谁能长分居，秋尽冬复及。::|秋天|夜晚|抒情|
宋代::陈与义::中庭淡月照三更，白露洗空河汉明。莫遣西风吹叶尽，却愁无处着秋声。::|秋天|夜晚|写景|
清代::孙荪意::盈盈靥。长长眼。镜中爱煞春山浅。多情月。无圆缺。夜夜楼头，清光同挹。琼箫断。行云远。可怜好梦如尘短。无情月。争知得。依然来照，水晶凉隙。::||
清代::孙荪意::离鸾咏。黄门痛。拈毫泪滴瑶笺冻。愁无据。情如许。碧海青天，玉人何处。蘅芜梦。何时共。翠钿零落钗头凤。伤心语。浑难诉。挑灯写尽，断肠诗句。::||
清代::孙荪意::秋高碧宇。黄花□□。□□孤，正霜林、愁红初舞。佳节近重阳，憔悴东篱暮。问人意、也应如许。楚骚有句。幽兰同赋。话餐英，早湘潭、那时人去。卷帘恰新□，记年年开处。甚长是、满城风雨。::||
清代::孙荪意::桃笙滑。晚凉睡起慵梳掠。慵梳掠。松鬟半亸，玉钗□□。濛濛淡月窥帘箔。画阑一叶梧桐落。梧桐落。秋风又到，小亭西角。::||
清代::孙荪意::麂眼篱边，蛩声阶畔，又见凤仙开矣。寻遍露丛轻摘，碎捣金盆，染成霞腻。似唾绒点点，早一夜、春生纤指。惹檀郎、时泥人看，惊笑是弹红泪。七夕星期又是。乞巧筵前，女伴穿针偷比。更较唇间脂晕，臂上砂痕，一般妍媚。怕猩红易褪，遮莫向、银塘频洗。试瑶琴、月底携来，弹作落花流水。::||
清代::孙荪意::灰烬银河，苔生雁足，汉宫旧制谁见。照破秋心，抛残烛泪，最怕黄昏庭院。长门雁过。多分是、不胜清怨。记否巴山同话，西窗那回曾剪。幽闺夜阑人远。只影儿、与伊相伴。挑落金虫红粟，钗头犹颤。听尽梧桐疏雨。正斜倚、熏笼梦处断。帘罅风来，一星微闪。::||
清代::孙荪意::数遍花须，吹残柳絮，无聊掩上窗纱。深深庭院，帘幕几重遮。渐觉相思意倦，压绣衾、红玉偎斜。叮咛意，画梁燕子，絮语莫惊它。知伊当此际，人儿见否，幽恨空赊。乍坠来、钗凤松却鬟鸦。摇漾柔魂一缕，倩杨花、扶向天涯。谁催觉、枕痕印处，双颊晕朝霞。::||
清代::孙荪意::碎绿交加。幽人一棹，小艇轻划。春水生时，青山画里，闲采萍花。高吟得句偏佳。凭说是、苕溪若耶。花信风柔，苧罗衫薄，诗意凉些。::||
清代::孙荪意::归去郡城东。曾记相同，玉梅花下小房栊。烛影摇红人倚醉，绣帐香浓。小别太匆匆。好梦无踪。几回追忆转惺忪。拟托新愁凭燕子，诉与春风。::||
清代::孙荪意::缤纷照眼，问其中谁作，司花令史。翻尽群芳新旧谱，不信人间有此。瑶草琪花，瀛洲方丈，此地非耶是。殊芬异态，便教德裕难记。闻说云海黄山，木莲花放，数里氤氲气。身作迦陵五色鸟，飞入众香丛里。金钮珠冠，鹅群蝶翅，一一徵名异。今宵梦绕，三十六峰烟翠。::||
近现代::黄浚::虚堂再过百寻思，独鸟霜晨感绕枝。穿冢故疑如避世，答书何自视刊碑。有人卖塞功犹烈，昨夜移舟壑岂知。剩抚垂髫孤女颊，好传琴德肖风仪。::||
近现代::黄浚::苌血沦泉黯不言，喜闻椽笔表烦冤。休疑绛灌憎年少，苦向荆凡策并存。射鹄忍思当日事，泪襟已是去年痕。孤忠酬得堂堂语，濡墨行看告九原。::||
近现代::黄浚::眉子弯弯月小临，风梢槭槭竹孤吟。此时展纸秋声至，想见哦诗官阁深。作懒久非能赋手，索居真负济时心。何当共买钟山宅，分我松楠十亩阴。::||
近现代::黄浚::缺月盈梳柳漏金，曰归忍此夜凉深。受灯草地翻新绀，破寂虫天出异音。经世放怀俱有累，思贤去国两难任。三年衽席谁能会，却遣人间议陆沉。::||
近现代::黄浚::弟兄麟凤足瞻依，叔也渊渊称导师。垂死大峨觇愿力，昔游明圣惬襟期。健行久信心难老，熟语常看意出奇。旧日辈流嗟向尽，独雠梁谱夜何其。::||
近现代::黄浚::易樊赡速子兼之，矜我冰堂坐对时。旧梦金台空马骨，新篇碧落入蛛丝。相哀寸廪还为客，未病行吟有见知。愁里石城疲执热，那容吟对拭乌皮。::||
近现代::黄浚::三月春归不恨迟，寒梅天遣伴辛夷。谁张白地光明锦，来照仙人绰约肌。传火楼台过昨日，妒花风雨莫前期。合并两美时难再，骀荡孤悰圣得知。::||
近现代::黄浚::钟山负云峙城阴，照我车箱黯黯吟。闵乱自伤才语少，收灯还叹晚寒深。有怀九地能相忆，愿老清霜任见侵。旦晚东风绚桃李，故蹊寂历忍重寻。::||
近现代::黄浚::横流漂世浩难收，槁立儒冠岂足羞。酒债怜君垂老得，诗囚从古与穷谋。略师王吉倾囊徙，绝倒曹公一藏裘。天壤此身非我有，定知观物不曾留。::||
近现代::黄浚::琨玉秋霜志不移，谋身拙遂蹈孤危。杀机坐促神州裂，微抱真甘举世疑。独夜有怀如见诀，爱河自汨亦良痴。梦回莫忆甘村路，㾌尽琴声咽酒悲。::||
近现代::卢前::诗书画，三绝重当时。大节凛然千古在，虚名犹恐世人知。见道不于词。::||
近现代::卢前::传渔唱，此地有词仙。三十六陂人到否，白云白石世争传。俊赏出茶烟。::||
近现代::卢前::书余论，词话启于廷。应与月坡称合璧，后来七子更专精。吴下有新声。::||
近现代::卢前::香销后，散曲独擅场。词是末流环浙水，尖新细巧见微长。莺语弄笙簧。::||
近现代::卢前::飞动处，野鹤尚依云。映雪冰壶还玉洁，曹郎评跋久相闻。画笔亦清芬。::||
近现代::卢前::名言在，婉约复堂称。结想缈绵许雅奏，疏香细艳示修能。乐苑置心灯。::||
近现代::卢前::谟觞馆，亦是学人词。广博尚能承乐教，西洲曲子作新辞。鼓吹太平时。::||
近现代::卢前::雷池步，厮守傍姜张。薄滑遂为浙派病，少年学语渐颓唐。功过两相妨。::||
近现代::卢前::难兄弟，唱和更同声。深美欲兼闳约旨，沈醇况复寄深情。常派立山成。::||
近现代::卢前::随园选，此本早流传。幽隽超尘凡艳绝，定评韵甫已当前。清贵在中年。::||
清代::戴亨::久钦道范甫追随，旋送文旌出凤池。易水沙清霜落后，燕台风急雁来时。暮云遥忆孤村暝，晓露寒思匹马迟。立雪心依归路杳，前途应见别离诗。::||
清代::戴亨::百年超识慕樵渔，牢落长随万卷书。震世声名归艺苑，出尘踪迹寄僧庐。黄沙蔽目燕山道，白草连天塞上居。潦倒逢君应一醉，高楼呼酒雨晴初。::||
清代::戴亨::万水千山信使稀，书传艰苦到边迟。谩言绝粒真难拯，即便多金岂易赍。目断武夷云起处，魂迷沙漠月沈时。两乡怅望乾坤末，泪洒悲风总未知。::||
清代::戴亨::衰草离披白露凉，草根蟋蟀近匡床。支颐恍惚闻残□，欹枕迢遥到故乡。悴貌入庐惊弟妹，高堂挥泪诘行藏。一声梦断南归雁，月照寒窗秋夜长。::||
清代::戴亨::高原原上暮横烟，辽海燕山路几千。霜介树头催落叶，衣寒天畔未装绵。砌蛩凄语深更月，风□寒敲欲曙天。展转寸心摧已折，秋来终夜不成眠。::||
清代::戴亨::挟策艰难献帝阍，冀邀升斗赡朝昏。那堪孤客天涯境，尽是双亲梦里魂。刺眼寒花三次发，惊心白露九秋繁。望乡时倚庭前树，冷雁哀笳满蓟门。::||
清代::戴亨::秋深景物尽萧条，此日登临兴岂豪。风捲黄沙连野阔，鹰抟紫塞振云高。闭门不落儒生帽，怀土愁沾客子袍。独对茱萸频自酌，醉横孤剑读离骚。::||
清代::戴亨::百年怀抱竟何成，仓卒羁魂恨未平。客里一棺凭友葬，边荒八口仗谁生。义当身任无他诿，泪为家贫暗自倾。杯酒酹君君有识，九泉应鉴故人情。::||
清代::戴亨::经年此夕慰相思，徙倚天街漏渐移。欢会明看银汉接，深情偏渡鹊桥迟。应知顷刻相逢处，便是离魂欲断时。旧恨新愁和夜永，人间且谩说佳期。::||
清代::戴亨::放眼乾坤一笑看，钦君高致隐烟峦。功名亲老予难已，出处身轻尔自宽。水浸碧天孤月皎，山悬飞瀑落云寒。狂吟散发无拘束，不信人间行路难。::||
清代::顾太清::寒烟罥树，凉风吹面，云外尖峰屏列。相期不负雨中游，恍若是、山阴冒雪。危栏倚袖，遥天极目，一片秋光清绝。敲诗把酒晚晴初，卧夕照、残碑断碣。::||
清代::顾太清::云净月如洗，风露湛青天。不知今夕何夕，陈事忆当年。多少销魂滋味，多少飘萍踪迹，顿觉此心寒。何日卸尘鞅，肥遁水云间。沃愁肠，凭浊酒，枕琴眠。任他素魄，广寒清影缺还圆。谁管秋虫春燕，毕竟人生如寄，各自得天全。且尽杯中物，翘首对婵娟。::||
清代::顾太清::病里闲愁如织。落花残、小庭人寂。倦梳慵裹浑无力。恰寄到、雨前新叶。慰消渴情何极。泛清芬、者般颜色。绿尘飞盏，碧香生颊。风定处、竹垆烟直。::||
清代::顾太清::细谱桃园记。洒桃花、斑斑点点，染成红泪。欲借东风吹不去，难寄相思两字。遍十二、栏干空倚。冰雪肌肤琼瑶想，引情丝、蹙损春山翠。仙家事，也如此。凌风待月因谁起。总无非、心心相感，情情不已。只为情深深如海，泛出慈航一苇。渡仙女、仙郎双美。记取盟言桃花下，问三生、石上谁安置。合欢斝，莫辞醉。::||
清代::顾太清::斜阳巷陌。西风起、池塘一带萧索。露倚半垂，雨欺平倒，画栏斜角。风情最恶。更不奈凉蟾影薄。况飞飞、社燕将归，鸿影度沙漠。回忆情何限，隔叶传歌，对花行乐。无端青女，暗行霜、舞衣催落。苦意清心，尚留得余香细著。待同听、剪烛西窗，订后约。::||
清代::顾太清::触目荒凉，小立回廊，夕阳斜矬。认画栋妆楼，红窗疏敞，长楸修竹，绿叶婆娑。满地浓阴，一声啼鸟，乔木森森绕薜萝。玲珑石，仿奇峰怪岫，几朵青螺。风流此地经过。剩玩月、荒台照素娥。想当日繁华，如今休矣，一朝散尽，妙舞轻歌。烛灺香消，光沈响绝，过客空增感慨多。风来处，听檐铃敲动，犹似鸣珂。::||
清代::顾太清::画堂春暖日光晴。坐深庭。泛瑶觥。一曲仙音、许我醉中听。虽是初逢如旧识，言不尽，话生平。落花风度水云声。韵泠泠。特分明。真个九皋、长唳近虚灵。听到曲终人语静，霍然使，寸心清。::||
清代::顾太清::一夜妒花风。吹过栏干第几重。何事封姨情太薄，匆匆。零落深丛与浅丛。春冷逼房栊。晓起开帘扫落红。风势未停天又雨，濛濛。乱卷飞花小院中。::||
清代::顾太清::风信几番，半春过了，绛雪吹成香雾。待看草色入帘青，敞疏窗、小轩花坞。东风慢舞。更分付、留春且住。愿年年，到花开时候，良朋如许。休轻误。有限韶华，不许匆匆去。蓬门花径为君开，隔春阴、海棠盈树。拈题索句。莫辜负、阳春同赋。最关心、万点禁风薯雨。::||
清代::顾太清::老干横斜。一枝初放，低护檐牙。雪后黄昏，吹来何处，怨笛哀笳。冰姿不共凡葩。照流水、清心自夸。冷淡花光，朦胧月影，深院谁家。::||
近现代::沈祖棻::极目行云独倚阑，羞凭双燕问游鞯。灯残怕作长宵泪，香薄难温子夜寒。春梦短，客愁宽。花前何惜暂相看。此情忍付他年忆，更自殷勤理素弦。::||
近现代::沈祖棻::羞借清尊理旧狂，红楼珠箔但相望。十年空忍将枯泪，一夜重回未断肠。欢意少，别怀长。凭阑争惜更思量。西风不管黄花瘦，自向閒庭做晚凉。::||
近现代::沈祖棻::病枕昏灯不自聊，带围宽尽旧时腰。星辰谁解怜今夜，魂梦空教过谢桥。寒恻恻，漏迢迢。心香禁得几回烧？大堤无限青青树，独系相思是柳条。::||
近现代::沈祖棻::离合云踪意转迷，几曾相见胜相思。丝成玉茧蚕空缚，花作泥香燕未知。金井露，碧梧枝。西风翠袖苦禁持。月明不到回廊下，夜夜新寒卷绣帷。::||
近现代::沈祖棻::粉润脂温。甚生绢乍展，呼起湘魂。依稀画兰心事，铅泪留痕。日暮淩波何处？步千驿、罗袜生尘。回头楚天远，解佩江空，鼓瑟云昏。国香流落久，叹东风换世，残梦无春。晚潮凄咽，应悔翠带轻分。更怕瑶簪冻折，误几多、洛浦归人。青青数峰在，剩水流愁，尚护灵根。::||
近现代::沈祖棻::人生不合吴城住，消魂粉尘脂水。柳影画中楼，任春眠慵起。断肠歌舞地。付词客醉红吟翠。一棹横塘，落花双桨，涨波都腻。还记。旧家时，疏帘静，轻漾素兰风细。瓷碗碧螺春，更香浮茉莉。别来飘泊久，总难忘故乡风味。去程远，鼓角年年，叹误人归计。::||
近现代::沈祖棻::莫向西川问杜鹃，繁华争说小长安。涨波脂水自年年。筝笛高楼春酒暖，兵戈远塞铁衣寒。尊前空唱念家山。::||
近现代::沈祖棻::茶迟火缓，一卷偷閒看。侍女嬉游行渐远，知道今朝饭晚。词笺待写离情，宫商细酌新声。帘里苦吟才罢，空怜厨下焦铛。::||
近现代::沈祖棻::鸾刀乍试，脍玉丝难细。一味从容怜小婢，却问高朋来未。座中草草杯盘，丁宁酒盏须宽。归晚不须红烛，山前月子弯弯。::||
近现代::沈祖棻::樵蹊渔舍，行到前村也。认取青帘楼外挂，休问新来酒价。昨朝乍典春衣，今朝日暖风微。拚得醉扶归去，深山卧听莺啼。::||
近现代::王其元::今日为何日，一月二十九。是为选胜期，不可无尊酒。尊酒岂易同，重劳诸诗友。卜宅在市廛，嚣尘时时有。高轩过闾门，未遑效拥帚。相期联袂来，心虚师竹受。回忆十九年，沧桑变幻久。鼙鼓动地来，四方难糊口。簪杏隐红颜，看花归白叟。或返自河阳，或退从江右。或橐笔齐燕，束装回先后。密迩桑梓閒，投李恒报玖。建安善刀藏，终推才八斗。叔重词吐经，绝妙肖齑臼。南郭斗垒酣，精神尤抖擞。昆仲说笏山，屠龙足抗手。吴越本世家，文章为渊薮。峥嵘二少年，下走亦却走。觥觥大集行，各自见抱负。明日中和节，杀青将开首。选政属东山，名山期同寿。诸君李杜才，珠玉不胜取。但未识下里，得附阳春否？薄技学雕虫，先以覆酱瓿。::||
近现代::王其元::吟风弄月夏秋好，霜信又催重九早。避暑已过寒未来，佳节登高豁怀抱。渊明生日传无徵，聊就重阳祝寿考。同侪争上皆山亭，定有天风吹浩渺。怡园主人兴最豪，何止十人才足了。远公本储斗石才，日课夫子犹自道。汝南夙负月旦评，一编诗集追丁卯。松庵三绝媲不知，早共枝山推墨宝。西堂佳句梦中搜，搜罗待续江干草。塍公味公皆好游，齐树燕云供摛藻。馀子莘莘亦善诗，近体古体会心巧。下走仅为下里吟，一曲阳春和终少。疏风冷雨满城来，名句自属潘邠老。子安年少得名滕阁序，有神助风风帆饱。七百里中一夕来，轻舟飞送疾如鸟。当将即席赋至落霞秋水惊人句，遂使都督以下文武读之齐倾倒。而我撚断吟髭，祇恐腹中空空笑我难就稿。羡君负大才，叹君知先兆。宦游既倦早归来，三径未荒篱菊绕。掩关习静怕自怡，结庐幸无车马扰。娱情诗酒复力田，百亩种分粳秫稻。园名怡兮社名陶，希古渊明志独矫。我读渊明九日诗，有花有酒溢言表。有酒可招刘伶陪，无酒或仿杜康造。龙山落帽韵事传，嘲孟有文文已杳。陶孟两家本旧姻，玉润冰清相映皎。坡公爱陶并爱孟，九日和陶诗意晓。孙盛嘲文久失传，坡公补之岂曰小。君性爱陶亦爱苏，尚友古人胸襟何浩浩。古人登高为避灾，只今避灾无仙岛。可怜岁岁遇兵灾，何日灾消身足保。此閒学士有青莲，追陪况有采芝皓。有酒学仙神与游，无酒学佛形似槁。惟君斗酒诗百篇，清新俊逸侔庾鲍。一官一集亦有人，翰墨因缘留鸿爪。诸君皆属风雅才，岂徒赠句欢联缟。顾余南郭亦滥竽，覆瓿讵可灾梨枣。沧桑变幻乱靡平，万斛愁凭一尊扫。::||
近现代::王其元::一饮一啄关定数，一死一生数尤注。消寒仅传九九图，冬去春来春又去。异哉此会独延长，是何濡滞必有故。忆从去冬赏菊筵，无少无长十人与。当筵序齿整无零，五百八十寿诗赋。消寒荟萃十一人，首倡冬月廿九辰。社主兴豪先开宴，言定拈阄依次轮。轮台已过病夫会，九转消寒待君身。时则病夫未病也，而君无病忽吟呻。河鱼腹疾将奈何，绵延床蓐历数旬。历数旬，会遂停，君病将痊病夫病。汤药纵尝难续命，可怜未满来复期，地下修文病夫应。幸君病体日渐康，调摄经旬病若忘。清门席上近相见，依然饮啖竟如常。今且补作消寒会，宝墨楼头文宴张。况兼补缺有钱起，虽较病夫少十载。若从今岁算相加，亦与去年数相似。得此天然玉合子，不惟消寒一局缺者完，抑且庆祝六百将自后年始。::||
近现代::王其元::严寒不离腊，盛暑不离伏。是以冬夏间，古人重休沐。休沐各自有，期尽皆可卜。消寒既九九，消夏又六六。今交夏至节，大雨绝复续。为霖或为霪，满坑亦满谷。只因连岁荒，犹盼今年熟。衰周既无寒，暴秦宁有燠。我辈非热中，安用趋炎熇。吾澄开社坛，泰半号名宿。自经离乱后，无复旂鼓簇。居者未安安，亡者徒仆仆。存者望门投，殁者举家哭。翛然社主人，差幸客免逐。折柬复相邀，过当农祀谷。置酒北窗下，莲叶香馥郁。不须藕与冰，不必丝与竹。欢然朋盍簪，相与醉醽醁。譬饮清凉散，千金同一服。怀此柳下风，几疑身超俗。理乱且不知，遑问世逐鹿。顾我近市居，尘嚣无术扑。城市而山林，惟君此为独。相约旬一游，尘襟涤万斛。::||
近现代::王其元::四时佳日惟春好，上巳清明都过了。莫言作乐苦中无，不信寻欢劫后少。我生疏懒本寡交，偶逢情洽亦如胶。美哉发起序齿会，冯园张宴兴尤豪。时维三月二十四，婪尾一尊风信遭。是日天气清且和，未交夏令春将过。襟裾杂遝肩相摩，联翩一堂冠峨峨。精神矍铄发皤皤，谁则隆然类橐驼。王后卢前序不颇，生张熟魏情亦多。座中首推陈太邱，怡情别有竹林游。云閒二陆迈众流，高谈时务气横秋。南郭先生诋自由，东方辩士杂俳优。朱君章君度休休，若庄若谐互吹求。其馀声气素相投，促膝谈心情更稠。谁附骥尾谁龙头，先高后杨吾同俦。数符登瀛加十筹，画图一幅影像收。兴馀还招弹词客，四弦一挥惊裂帛。移时又说江南春，声声若谱寿人什。我闻唐有香山会，九老雍容占丽泽。人闻宋有洛社会，耆英荟萃交莫逆。古人之风不可及，遇难不同情则一。吁嗟乎，人生行乐须及时，莫负当筵酒一卮。壮岁功名既如此，浮云富贵复何为。况今四海慨沦胥，何日欃枪迅扫除。回思六十年前事，赭巾逼迫无宁居。不图往事犹未忘，劫运重开又岁初。炮弹如雨七昼夜，城郭摧残市井墟。大兵之后有凶岁，未知明岁将何如？我侪欲向天公问，何处桃源足避秦。年龄不计春长在，熙熙共作怀葛民。黄发垂髫乐怡然，鸡鸣犬吠亦神仙。此间大好桃花放，雅集名园抵洞天。::||
近现代::王其元::昨宵微雨酿新春，天为留君作主人。形迹休分南北阮，座中半是葛天民。::||
近现代::王其元::漫园荒后适园兴，子弟能诗祖武绳。两世清才最难得，几人心醉玉壶冰。::||
近现代::王其元::烽火惊心退息佳，皋比还我旧生涯。欲谋多士臻高格，端赖真师分二斋。津上剑光终有合，丰城宝气讵长埋。从来大器成都晚，君是香山九老侪。::||
近现代::王其元::百龄强半过匆匆，壮志潜消离乱中。劬学助丸劳柳母，读书下酒赏祁公。君能行路九千里，我忝长年廿四风。赢得清名诗卷里，雅怀当与谪仙同。::||
近现代::王其元::省识朋簪寿，君家美独专。合成年二百，祝到客三千。桃熟西池上，尊开北海边。愿将身化燕，飞贺画堂前。::||
近现代::卢青山::总怨闲相处。幸天教、更阑人静，管风校雨。枕上疏疏方点滴，忽变阵蹄驱度。正叱咤、雷为前鼓。海样松翻枝扫屋，更横山四倒如流土。恨此刻、无列俎。江山如此谁为主？拍栏杆、天如沉墨，人如粒露。待说人间千古事，黯黯谁成我汝？有故客、江洲远阻。立浪长江披破袖，料今宵亦自相思苦。请为我，和金缕。::||
近现代::卢青山::陇首新霜半老枝，横蛇草路许谁知，梧桐一叶坠空池。欲雨低云垂四昊，群鸦聒乱抢巢归，江湖戛戛鹤孤飞。::||
近现代::卢青山::谁料无端忽忽逢，啼痕昨夜眼犹忪，低眉唯道早来风。细指残枝停复语：枝间软萼土间红，去年同在雨烟中。::||
近现代::卢青山::一寸流波一寸肠，流波岂识寸肠长，流来双泪只寻常。江上苇风随雁远，苇心何苦竞雁翔，雁归心已老于霜。::||
近现代::卢青山::日暮清流泳始还，河中剩有一痕山，岸边随手摘荷玩。谁要苍烟浮稻陇？渐无夕照下鱼湾，蜻蜓独自过桥栏。::||
近现代::卢青山::霜冷横山翠。向车尘、问长寿路，一身秋碎。河畔垂杨杨畔石，冷落蜻蜓残翅。算都是、旧时曾记。暂向街头稍驻足，怅条条巷陌都相似，何处是、旧居地？楼南挥洒横诗臂。对群峰、牵云引雨，聊为今戏。我有狂声如大飓，扫遍千村万里。忽寂落、萧然潸泪。陌上幽花天外雁，漫声声说尽人间事。小檠暗，月如水。::||
近现代::卢青山::调笑已三年，旧景如烟。当时相约不回还。谁教醉里路偏窄，相看无言。还似未全捐，泪眼潺湲。凄然回枕旧书眠。千重暮雨千重锁，梦又难关。::||
近现代::卢青山::早说寻春春尽，山间懒懒新丫。馀寒还自薄侵纱。塘边三点雨，杏下一身花。记得溪前柳畔，停骢有个人家。相携问道酒曾赊。堤涯风草绿，燕外小桥斜。::||
近现代::卢青山::小径孤塘初起月，秋衫澹澹如云。云常与月共逡巡，人如水影，相望不相寻。何日摇摇生片翮，幽然化作低萤。宵宵罗扇绕伊人。一朝寒落，葬在小窗阴。::||
近现代::卢青山::路草斜茵，年年放马，几费追寻。一片梨花，三声杜宇，半角低亭。桥边漫自停樽，蝶未去、秋又将宁。水借残荷，风扶野荻，梦在枫林。::||
近现代::黄绮::如花人面端端地，水上相逢。言语难通。看是停桡欲就从。风吹漫理青丝发，意态从容。旋剥莲蓬。抛打香腮惹阵红。::||
近现代::黄绮::女儿烂漫真奇妙，倒坐船头。的的歌喉。水面听来特地柔。移时船到水深处，不信含羞。尽解鞋兜。赤脚当娆打水浮。::||
近现代::黄绮::山光桥影依稀见，远听鸣蝉。水国漫漫。忘了人间六月天。清香引向花开处，小住游船。轻管低弦。桨触清波水濑圆。::||
近现代::黄绮::不教湖上怀西子，胜似西湖。沙岸回纡。碧水青天上下虚。且持短棹闲摇去，细柳风馀。白藕花疏。明月清光水面铺。::||
近现代::黄绮::谁伴。夜久衾衣暖。失却归期，日日从头算。小窗西。远山低。待得床前月下晓鸡啼。::||
近现代::黄绮::处处村烟傍晚浮。闲行倦坐曲江头。最怜野渡疏杨岸，一段斜阳三两鸥。风细细，水悠悠。为谁多意总凝眸。浮云卷起西山去，一片孤帆晚未收。::||
近现代::黄绮::草上铺烟绿共肥。融和天气踏青时。美人风里曳罗衣。柳岸燕飞溪水软，杏林莺语夕阳低。游情怎耐耐春宜。::||
近现代::黄绮::曲径深幽，月来竹影光寒薄。长鸣啄啄。白羽西飞鹤。起舞蹁跹，舞袖凭虚托。须吹着。笛声清弱。一曲寒梅落。::||
近现代::黄绮::风断续。月照离怀摇案烛。梦乡原不分南北。梅花应是飘香国。栏干曲。关山别后萧萧木。::||
近现代::黄绮::江上立。鸥鹭闲云相共白。波平日暮千峰出。多情今日多回忆。无消息。雪融春信寒梅碧。::||
明代::郑学醇::嗜静耽丘壑，山灵旧有盟。趣朝因紫诰，分陕为苍生。丛桂千秋色，红泉百道横。无劳赋招隐，明主待持衡。::||
明代::郑学醇::遥忆罗山下，躬耕旧业存。香粳连万井，疏竹隐孤村。土鼓喧秋社，春花绽野园。谁知寰宇内，别自有桃源。::||
明代::郑学醇::驿路寒轺晚，山坳忽见梅。团晴千态出，殢雪几枝开。可惜征途过，何因载酒来。只愁香惹梦，翠羽又惊催。::||
明代::郑学醇::大江几千里，迟日独扬舲。江树云中绿，吴山雨后青。浦帆来漠漠，沙鸟去冥冥。坐爱丹霞色，遥看满敬亭。::||
明代::郑学醇::敝褐中无绪，凄然寝复兴。十年心上事，一夜雨前灯。梦与禁钟断，愁于短铗增。乡园及万里，归信缈无凭。::||
明代::郑学醇::为客又逢秋，潇潇揽敝裘。五更初过雁，万里只孤舟。路隔行中断，江寒影独流。所嗟云汉翼，飘泊向何洲。::||
明代::郑学醇::霜后瘴烟清，空江新月明。中流千籁寂，孤屿一舷鸣。练色淼无际，长风如有情。美人何处所，吟望隔蓬瀛。::||
明代::郑学醇::万物皆有尽，浮生谁百年。忽成终古恨，何地不堪怜。别梦残秋色，哀音流夜弦。鬼门关外月，犹自向人圆。::||
明代::郑学醇::怪得倦游人，年年客此身。催颜羞揽镜，生事欲垂纶。裋褐穷犹恋，寒灯夜独亲。落花兼细草，愁见异乡春。::||
明代::郑学醇::早出庐山岑，步屧过东林。鸟飞莲社寂，云落虎溪深。绝磴松蟠石，寒池月散金。何因从惠远，长此寄禅心。::||
清代::汪东::桂叶香浮，北堂永日春先到。白云萦绕。来去天津道。王谢风流，那抵寻常好。慈颜笑。社歌村调。儿著斑衣老。::||
清代::汪东::黄鹤楼头回望，黄花岗下重过。后轸前车堪作鉴，烈魄英魂总不磨。青编资网罗。席次高谭忼爽，镫前起舞婆娑。少日同盟谁健者，白首相亲喜更多。人民今共和。::||
清代::汪东::兴废都归陈史，共和寔肇新猷。尧封禹域谥神州。还我河山依旧。此日歌翻尔汝，当年势尽恩仇。一堂欢笑举金瓯。莫作青衣行酒。::||
清代::汪东::群情共欢。邻交共完。九重不钥严关。证天安地安。园花竞妍。筒花更鲜。宵中万彩腾天。照三千大千。::||
清代::汪东::相见不须臾，去去同漂梗。海水极天流，那似方圆井。剖将心底看，中有人人影。心血未乾时，此影长依并。::||
清代::汪东::容我丹黄勤校阅。凤吹吟成，便是鸳鸯牒。载酒蓝庄时一瞥。隔墙曾听高歌彻。无计舒君肠百结。但道情缘，两字须分别。缘比明蟾元易缺。海枯石烂情无竭。::||
清代::汪东::绿凋红碎。荏苒芳华悴。犹忆杯盘兄弟会。各擅坛场千载。骅骝汗血纷纷。挥鞭直指昆仑。一骑霜蹄先蹶，未妨来者超群。::||
清代::汪东::一编偶向荒摊拾，贵若连城。劫后余生。犹叹其文误箧扃。滑稽玩世谁能及，电舌纵横。恍睹遗型。箬帽棕鞋柳敬亭。::||
清代::汪东::剧艺争雄势似潮。苏昆旧种育新苗。岂因北曲张南曲，合有吴骚续楚骚。歌宛转，态娇娆。英华承继价增高。商量位置群花列，二月春含豆蔻梢。::||
清代::汪东::向落红亭畔小徘徊，相携更支筇。历松厓藓径，雕甍琳宇，直上高峰。回宿香光深处，檐铎语秋风。一塔斜阳外，烟水空濛。老去依然矍铄，数蒲团围坐，大半成翁。笑当年玉局，二客未能从。又何须、耽求净土，纵眼看、净土即寰中。留余想，指天平路，几点丹枫。::||
近现代::卢前::诗书画，三绝重当时。大节凛然千古在，虚名犹恐世人知。见道不于词。::||
近现代::卢前::传渔唱，此地有词仙。三十六陂人到否，白云白石世争传。俊赏出茶烟。::||
近现代::卢前::书余论，词话启于廷。应与月坡称合璧，后来七子更专精。吴下有新声。::||
近现代::卢前::香销后，散曲独擅场。词是末流环浙水，尖新细巧见微长。莺语弄笙簧。::||
近现代::卢前::飞动处，野鹤尚依云。映雪冰壶还玉洁，曹郎评跋久相闻。画笔亦清芬。::||
近现代::卢前::名言在，婉约复堂称。结想缈绵许雅奏，疏香细艳示修能。乐苑置心灯。::||
近现代::卢前::谟觞馆，亦是学人词。广博尚能承乐教，西洲曲子作新辞。鼓吹太平时。::||
近现代::卢前::雷池步，厮守傍姜张。薄滑遂为浙派病，少年学语渐颓唐。功过两相妨。::||
近现代::卢前::难兄弟，唱和更同声。深美欲兼闳约旨，沈醇况复寄深情。常派立山成。::||
近现代::卢前::随园选，此本早流传。幽隽超尘凡艳绝，定评韵甫已当前。清贵在中年。::||
近现代::金鉴才::清溪花雨绝纤尘，别有洞天一段春。我若浮家也到此，岂能归作武陵人。::||
近现代::金鉴才::草塘伫立最堪思，梦里孤衷似旧时。不是风波平彻底，冰清玉白又谁知。::||
近现代::金鉴才::一抹孤云落照斜，悠然微步过田家。江天雁字归声急，满树风牵扁豆花。::||
近现代::金鉴才::屋角依稀月影残，残时始觉满时难。玉盘洗出中秋夜，犹许人间仔细看。::||
近现代::金鉴才::梧桐垂露曳新柔，一片清光叶外浮。材大莫因琴瑟斫，钟生今已觅封侯。::||
近现代::金鉴才::孤山阅尽万梅花，雨后风前几树斜。莫道人生无定著，能安身处即为家。::||
近现代::金鉴才::回首原来不丈夫，半生潦倒一身孤。今宵更向桐阴宿，赚得浓睡淡梦无。::||
近现代::金鉴才::曾记扬帆过洞庭，一湖深碧映春星。四周隐约光千点，都是寻常落草萤。::||
近现代::金鉴才::画法谁参一指禅，泼翻水墨走云烟。他年会得潘公趣，十里荷花好放船。::||
近现代::金鉴才::平湖一棹动微涟，花影联翩扑面鲜。欲觅新诗乘醉去，莲娃笑指酒中仙。::||
近现代::宁调元::帝阍暖暖空延伫。狐狸豺狼继续。凤鸟鸱鸮为伍。憔悴高丘女。众人皆醉侬何补。不管欧涛亚雨。博个关门闭户。算是龙为鼠。::||
近现代::宁调元::卅年潦倒。值风吹潮卷，天荒地老。几曾料、如此艰难，负万种情怀，一生襟抱。苦苦辛辛，向故国、山河萦绕。到如今收局，凤锁鸾囚，忧愁不了。旧事何堪重道。似林青月黑，鬼哭天晓。醒来时、独自思量，觉爱恋都空，韶华大好。剩汝和高谓哀蝉，犹题寄、数联诗草。剧悲歌、赏音寥落，解人茫渺。::||
近现代::宁调元::沧海化桑田。沉醉苍天。算公丘壑老风烟。不必桃源寻往境，便抵神仙。国事付儿肩。猛着先鞭。陆沉倘起看他年。铸像若论功首在，也要巍然。::||
近现代::宁调元::帝子花衰还种。寄语东皇珍重。风雨夜如何，叶叶枝枝断送。沉痛。沉痛。又了一场春梦。::||
近现代::宁调元::靡靡古今愁。思念悠悠。人亡国瘁负前修。难得葬身埋骨处，寻个仙洲。明月恰当头。风景清幽。种瓜待老故时候。恩爱觉来都是幻，遑论雠仇。::||
近现代::宁调元::无计可消愁。天路悠悠。中情皓洁信余修。萧艾不锄兰蕙萎，容与江洲。举世烂羊头。舜死尧幽。羞羞铜臭汉公侯。怪道薜萝山畔女，少与多仇。::||
近现代::宁调元::一腹贮千愁。长夜悠悠。自怜要妙美宜修。谣诼忽然来众女，泪洒芳洲。诗狱苦埋头。时俗昏幽。男儿不虏便为侯。铸得铁锥长尺五，愿子同仇。::||
近现代::宁调元::棘地荆天，悠悠愁到何时了。容光正老。苦说韶华好。廿载奔波，水月因缘扰。思量巧。泪珠多少。湿透罗衣表。::||
近现代::宁调元::思君情比洞庭深。谈笑隔年心。当时城郭，几回风景，零落剩花阴。拚将身与陆俱沉。踪也渺难寻。借问阿谁堪作伴，一螺艇，与渔灯。::||
近现代::宁调元::九重更比九关深。虎豹攫人心。一龙一蛇，一上一下，负廿载光阴。向天搔首夜沉沉。羊去更休寻。世道迷离君和我，算还是，两明灯。::||
近现代::张克家::新月白，晚霞朱。上镫初。湘帘下，桃笙铺。烬烟霏，香细细，透窗疏。红印脸，粉凝肤。梦魂苏。驱蚊拂。枕函隅。眼微惺，眉欲语，有情无。::||
近现代::张克家::昨宵风雨战墙西。海棠花乱飞。晓窗慵起柳烟迷。玉容春化泥。怜寂寞，怅分离。封姨佯不知。返魂更上最高枝。青青结子时。::||
近现代::张克家::腰肢亸。恹恹一病新来可。新来可。楼头柳色，远烟横锁。皈依净土跏趺坐。欲除烦恼须无我。须无我。慈航宝筏，临流回柁。::||
近现代::张克家::好事隔红绳，流水一湾清浅。西风不知侬意，送檀郎帆转。从教芳讯阻，三年情思难消遣。欲寄一封书去，又瞢腾心懒。::||
近现代::张克家::远山如画。送眼一泓秋水卖。十四年华。妒煞昭阳姊妹花。背人弹泪。堕落红尘无意思。暗解罗裙。缚作风帆上白云。::||
近现代::张克家::锦簇花团轻幰。双马如飞莎阪。坠珥不须停。玉珑玲。前日学堂见惯。今日教堂觌面。金戒半消磨。奈卿何。::||
近现代::张克家::花白头。鸟白头。花鸟争妍未是秋。如何看镜羞。今一邱。古一邱。绿鬓苍颜总似沤。到时休便休。::||
近现代::张克家::清江水。跨上金鳞赤色鲤。一霎行千里。小楼深处雕阑里。嗔和喜。好梦不归来，甘为多情死。::||
近现代::张克家::碧天如幕月初三。也纤纤。也弯弯。画屏深处，女伴斗眉尖。屈指到团圞。十五重见，一镜开奁。::||
近现代::张克家::磔磔髯如汇。闪闪睛含碧。短服劲装，钩辀格桀，鲸呿鳌掷。那有温柔意。倚阑才见，红裙匿迹。::||
近现代::熊东遨::瓦响尘腾骤未防，一瓢飞泼过沧江。天意有时恩及我，休躲。试招荷侣说新凉。翻墨周遭遮欲断，何憾？伊人自在水之阳。多少云山真面目，猜着。不须披露不须藏。::||
近现代::熊东遨::蝶影蜗痕关际会。雨去风来、争逐春之尾。秀尽残英红到水，东君惯是无追悔。一角湖山容小睡。闻道清时、梦也成人美。不管明朝晴与晦，绳床先试其中味。::||
近现代::熊东遨::老至心何着？只在水云间。露花泥草风竹，定与我相关。闻道玉湖摇碧，正要先生舟楫，岂不动欢颜。况有烟霞侣，诗酒共盘桓。雨三分，人几个，水千湾。歌吟尊俎都罢，四面看青山。明月未成邀约，小勺先分清活，体味浅深寒。斯世一何幸，得似鹭鸥闲。::||
近现代::熊东遨::湖上重来忆旧观，百花添得几分颜？茗烟依约起前湾。十里新痕堤畔水，一帘微影雨中山。斯人去后尽阑珊。::||
近现代::熊东遨::霜禽初歇，帘外飞香雪。影入流溪声到月，天地宫商漫协。庭梅未改真淳，劳君写出元神。笑我终朝坐对，清芳不与人分。::||
近现代::熊东遨::小梦草生珠，大梦潮吞月。大小由之到佛前，无梦存何说？不问道谁传，不问鲸谁掣。只共边缘几个人，来踏杨花雪。::||
近现代::熊东遨::何用春风沐汝身，前生元是玉霄神。清香到枕缘非浅，素影横窗自不群。泉梦石，树留云，海天同福亦同恩。今宵补个心头印，百世相寻认此痕。::||
近现代::熊东遨::旧愁都着玉壶收。甚来由，又登楼？醉里推窗，俯看大江流。要与龙标争一席，千载下，有人不？平生事业剩清游。远寻牛，近呼鸥。水洞云窝，那复计春秋。诗梦恰宜今夜续，杯在手，月当头。::||
近现代::熊东遨::域中同好，相约将公扰。八百年光流过了，依旧青山不老。今朝座设西园，顶香遥拜高轩。南北两厢呼应：一声杯汝来前。::||
近现代::熊东遨::只有深闺养得成，百端娇媚是天生。穿岩水响泠泠白，掠树云飞淡淡青。人未识，且休惊，木灵山鬼本无名。泰嵩早失相看意，自向西南认小星。::||
近现代::汪玢::风凄其，雨凄其，风雨凄其凫雁飞，人家近水涯。烟霏微，雾霏微，烟雾霏微红绿衣，花楼串桁垂。::||
近现代::汪玢::不为多情解怆情，西风扬起暮云平。庙堂箫管金如土，饿莩兵戈道路横。趋枥食，傍垣行，可堪今日作书生。待将一骑冲尘去，踏碎关河古月明。::||
近现代::汪玢::怅望绿云深处，迷路。愁殢海天涯。腥风恶浪遣年华，辜负曲园花。短尽少年豪气，无谓。谁与话凄凉。漫浇磊块与文章，杯酒落空肠。::||
近现代::汪玢::信得金钿误玉腰，水堂深处麝烟消，朱扉长锁独无聊。绿树化阴看结子，红颜投老惜馀娇。凤凰台上忆吹箫。::||
近现代::汪玢::长相思，短相思，长短相思梅熟时，鹧鸪作对飞。春难归，夏难归，春夏难归误了伊，连娟淡写眉。::||
近现代::汪玢::端正情怀写怨词，墨痕浓淡手参差。今年不比去年时。好梦也曾撩远客，破家安得卜归期。江南空有月如眉。::||
近现代::汪玢::长爪慧心人，爱作风流画。画出娟娟跣足娘，临水湔衣也。一阵竹林风，碎韵沙沙者。蓦地回头意绪多，怕是人闲话。::||
近现代::汪玢::小小楼台闲院宇，渐江上，曾闻杵。略相似鸠江多怨杵。昔日也，风兼雨。今日也，风兼雨。细草流光花满树，叫蜀魄，催归去。问归去如何归得去。水亘也，天涯路。山亘也，天涯路。::||
近现代::汪玢::春到江南春又暮。和雨和烟，绿上江南树。斗草吹花寒食路。安排好个风流处。惹我开帘张绮户。燕子飞来，燕子飞飞去。飞去还来还软语。深情待要和郎住。::||
近现代::汪玢::春来也，来自九天涯。几树梅开明胜雪，一溪水涨绿于纱。风嫩景云斜。::||
近现代::伯昏子::天光敷赤练，烟树跃金丸。移雾田畴出，衔霜燕雀寒。直涂渐欲尽，思戚岂无端。性本亲高古，皆因世俗难。::||
近现代::伯昏子::清朗观嘉获，迢迢向故庐。寒波湖海满，老荻夕阳疏。灯影渐明灭，山形各疾徐。侧身簸浪上，几度至华胥。::||
近现代::伯昏子::惶惶去古邑，破驾曳泥淤。夺路看遮帽，过街化漏鱼。危楼皆发指，乱树未安居。云浦正愁黑，翳心安可除。::||
近现代::伯昏子::帝业终何代，偏安皆一时。危城孤雁入，荒树暮阳迟。久识天心远，未因人欲移。归途谁为卜，云岳两难知。::||
近现代::伯昏子::江树尘鸥下，往来浊浪飞。因风听《茉莉》，失寐咀咖啡。夜岂偕时尽，心多与事违。青灯一何暗，讵可洞幽微。::||
近现代::伯昏子::尘辔相门外，寒空出二姝。贯云通寂灭，苦雨护浮屠。廛脊勾相叠，客心叹未徂。周遭虽陋巷，闻道不言孤。::||
近现代::伯昏子::久在樊笼束，飞天谁与筹。仓皇出人世，破碎望神州。荒亩分棋局，童山乱石头。舱中何所事，一曲听无愁。::||
近现代::伯昏子::百二秦关外，鲁连安与论。天方飞羽檄，海国晦乾坤。衅鼓皆人血，招魂遍鬼幡。文王今已没，谁肯让闲原。::||
近现代::伯昏子::入塞春云疾，因风过草梁。关山邻古道，石寨出横冈。栈识明驼迹，门寻铁马珰。虽难避秦火，亦足托乌乡。::||
近现代::伯昏子::地暖冰山坼，先危岛国居。言微可沉陆，罪重岂由书。鼠社增圬饰，云经累注疏。何时堪濯足，归去倚衡庐。::||
近现代::黄公渚::苍松作队接天青，峭壁摩空展翠屏。倒景奔泉泻金液，五华映日玉亭亭。::||
近现代::黄公渚::斜阳冉冉下西崦，返影鎏金碧落岩。风振长林疑虎啸，云峰负日露双尖。::||
近现代::黄公渚::缭白萦青带远峦，夕阳涧底响鸣湍。攀藤直上清风岭，山径羊肠十八盘。::||
近现代::黄公渚::两峰夹峙石为门，应谷长风万骑奔。付与茅庵专一壑，孤松坐对欲忘言。::||
近现代::黄公渚::漫寻丹灶吊长春，玉蕊楼高迹已陈。篆叶楸兼书带草，康成书院委荒榛。::||
近现代::黄公渚::接队昏鸦作道场，四山合抱塔中央。摩天一揽三标胜，百福庵头坐夕阳。::||
近现代::黄公渚::路入苍烟晓望村，几家老树半遮门。青帘斜出丹枫外，回首冈峦落日昏。::||
近现代::黄公渚::望门还似鸟投林，小憩山家傍碧岑。河是悬心村反岭，风寒始觉入山深。::||
近现代::黄公渚::烟绦雾甲柳僛僛，环水人家镜里窥。夹岸荷花香十里，闹红一舸入烟陂。::||
近现代::黄公渚::行脚山空拾断樵，秋风飒飒树萧萧。山庭烟锁犹龙洞，朱噣魂飞不可招。::||
清代::夏孙桐::丈室天花不扰魔，题襟重启胜怀多。百年旧事春明录，一曲清流太液波。雅集共欣陪杖履，名篇应不废江河。碧山堂与横云舍，天为公留安乐窝。::||
清代::夏孙桐::片席名山愿已奢，开轩水木尚清华。巢痕天上春寻燕，日色林端晚散鸦。静爱风帘翻倦帙，迥思烟笠在孤槎。浮屠三宿鸿泥印，愧继朱钱掌故家。::||
清代::夏孙桐::漫忆淩云奏子虚，鸱夷一舸计全疏。人间寥落铜仙侣，劫后丛残石室书。清地依然邻禁禦，此生自分老虫鱼。温公嵩观叨随从，刘范惟应乞绪馀。::||
清代::夏孙桐::校梦龛中梦影空，相看衰鬓各成翁。五湖轻去应怜我，九日伤高尚忆公。折槛已成青史事，填词老有楚骚风。独惭蒲柳飘零甚，却对霜枝羡晚红。::||
清代::夏孙桐::贤书当日誉袁丝，通籍同嗟十载迟。君似北江久宾幕，我曾东部访烟埼。虫天俯仰聊相喻，蜗角功名亦可知。差幸遗文未零落，凿楹付托有佳儿。::||
清代::夏孙桐::南楼画法付诸孙，黎里今称通德门。合璧遗缣犹郑重，碎金题句亦清敦。不参凡艳铅华洗，略见高情松菊存。试与君家谈旧事，杭州酒伴怅衣痕。::||
清代::夏孙桐::旧京乔木尚风烟，回首沧桑益惘然。萧傅孤危全晚节，灵均揽揆怨芳荃。人珍遗墨皆千古，公幸骑箕早十年。愿比顾祠修故事，岁时松下荐寒泉。::||
清代::夏孙桐::不独朱陈说旧村，还如籍湜附韩门。西清追步成陈迹，东海扬尘莫再论。鹤发相看同辈少，雁行犹幸几人存。荷花生日占先甲，愿及芳时劝一尊。::||
清代::夏孙桐::吾妹贤明号女宗，奉亲曾代白华供。故应高蹈侪鸾曜，共许徽音媲郝钟。鱼檗嘉辰同好客，湖山胜处每随踪。归来图籍今无恙，金石编成一粲容。::||
清代::夏孙桐::著述桑榆惜景光，丹缃翠墨郁奇香。跋搜尧圃再三辑，碑过兰泉五倍强。闻见四朝存掌故，网罗百氏总津梁。子元忤俗虽同调，头白终期夙志偿。::||
明代::薛瑄::沅水一千里，辰溪又泛舟。山云合雨暗，身世与天游。已觉鸡声远，惟闻橹韵幽。所经多险涉，还似解离忧。::||
明代::薛瑄::急鼓催舟发，依稀见岳阳。远波浮岛屿，众水合岷湘。竹瓦居人閤，杉脾贾客房。且看风景异，未觉远游伤。::||
明代::薛瑄::舟行逢霁景，逸兴杳难群。绿树江边影，青天水底云。众山连复断，双橹合还分。自酌樽中酒，微吟到半醺。::||
明代::薛瑄::昔闻云梦泽，今泛楚人船。地远烟迷树，湖平浪拍天。南风清宪节，北斗烛龙泉。频向中宵望，武昌何处边。::||
明代::薛瑄::鞍马几千里，又登云梦舟。天围平野阔，水入大江流。笑傲倾樽蚁，微茫听棹讴。往年怀七泽，今日遂清游。::||
明代::薛瑄::云梦行看近，肩舆趁晚凉。稻塍新穗吐，莲沼落红香。密树隐茅屋，芜堤系野航。霜台绝萧洒，容我得徜徉。::||
明代::薛瑄::万壑岚光满，晓骑骢马行。茂林交拥盖，脩竹送前旌。到面溪风冷，经心石涧清。豺狼应远迹，狐鼠不须惊。::||
明代::薛瑄::行尽中州地，湖南境界初。渐闻人语异，更讶鸟音殊。溪谷多栽稻，池塘尽养鱼。山村聊借宿，风月夜堂虚。::||
明代::薛瑄::沙水相荡潏，晴宵飞彩虹。阑干临极浦，华表撼高风。爽气西山秀，祥云北阙浓。南征从北发，归拟驻华骢。::||
明代::薛瑄::处士好静者，放情丘壑间。樽前流水远，窗外白云閒。孙子诗书熟，交亲礼数宽。百年今已矣，凉月满柯山。::||
清代::弘历::映日芳菲九月菊，过云锦绣一房山。缥缃随意堪抽绎，趁此秋斋片晌閒。::||
清代::弘历::雁背霜空秋意深，晴和聊复一登临。泬寥丘壑无宗赏，淡泊生涯静者心。::||
清代::弘历::山馆悠然清且舒，每来偏觉适几馀。云开远岫苍盈牖，风过疏林红点除。::||
清代::弘历::时止时霏烟景宜，凌风赤羽未嫌迟。数番驰射徐收伍，跋涉吾原众共之。::||
清代::弘历::度岭踰沟万点繁，瀑垂何必藉遥源。雨衣不漏知需瓦，谲谏还因忆谠言。::||
清代::弘历::千峰顷刻吐云奇，一阵凉丝马上披。颇念征人叹渐石，关中秋麦却宜时。::||
清代::弘历::虞人破晓骤前斿，围合秋山雨脚稠。成局不教传罢猎，佳名漫拟魏文侯。::||
清代::弘历::为便行囊作袖珍，秋山浮霭霁光新。展当毡室千峰入，著语难分画与真。::||
清代::弘历::千峰紫翠画屏迎，不定寻常阴与晴。截水爱看横蟹断，隔林时听𡇼驼声。::||
清代::弘历::云里高峰雨不知，涨添千涧只移时。轻烟片刻全开霁，碧宇晶阳幻太奇。::||
明代::卢上铭::天涯逢胜侣，此别忆高风。多谢白云吏，犹怜苍鬓翁。坐看云变态，招隐桂成丛。寂寂圜门里，相思不可穷。::||
明代::卢上铭::愚直与时忤，谪居弹铗歌。平生重朋友，雅性寄沧波。念切江云远，思深明月过。河阳花似锦，仙吏得民和。::||
明代::卢上铭::中丞分斧钺，天子赐麟裘。社稷安危寄，干戈谭笑收。功成明主眷，威动敌人愁。珍重吾师去，防边及早秋。::||
明代::卢一元::惠山绝胜称二泉，清流万古常涓涓。灵源东注蓉湖去，余浸犹滋数顷田。赞皇豪举置水递，竟陵逸致茶经传。古今题咏何颓沓，三吴仰汲人摩肩。一朝窜逸入深谷，幽人触目俱哗然。流觞遗事几堙没，陵谷崇朝已变迁。金莲纷纷委尘土，玄猿夜哭龙山颠。藉有志人探往迹，穷源酾派宛如前。流金漱玉无停息，浮云漾月生清涟。林麓犹然散紫翠，山光依旧含苍烟。物情通塞犹如此，抚景濡笔作短编。::||
明代::黎瞻::封守在四夷，疆场有常处。江河苟推迁，难作太平语。当其城破时，山川皆惨沮。平生忠义魂，此夕荡羁旅。千秋万岁名，可以并张许。人生不百年，苟活亦何取。::||
明代::黎瞻::闭门春草长，久作丘园客。缄书千里来，叩我江上宅。浣手启素书，喟然感今昔。君本铁桥仙，龙剑倚天碧。出洞借逍遥，乘彼青云翼。烟花满九垓，到处留鸿迹。学士解金龟，朱门回玉勒。此时方炎蒸，病渴抱惨戚。愿试小还丹，济我如春泽。::||
明代::黎瞻::温室宣遗诏，遐方起旧臣。赐还彰睿眷，锡命越朝绅。诗社辞仙峤，楼船起海滨。凤麟天下重，龙蠖一朝伸。昌运开尧历，崇阶陟汉津。广南增士气，极北转鸿钧。允矣当名世，夔龙可并论。::||
明代::黎瞻::玉树琼枝照柏台，碧纱高卷绝尘埃。平生未识东风面，可有秋香带月来。::||
明代::黎瞻::南岳钟灵第一流，崇阶初入近龙楼。宫袍细拂金门曙，象简频沾玉露秋。预缉色丝脩衮职，早应喉舌赞皇猷。无由直北瞻仪宇，一卧沧江狎白鸥。::||
明代::黎瞻::三载抽簪返故丘，紫泥催起侍垂旒。山光欲傍宫袍动，云气仍随彩宫浮。诗点烟花辞泽国，步凌星汉上皇州。伫看补衮为霖雨，两世龙门史汉流。::||
近现代::张克家::新月白，晚霞朱。上镫初。湘帘下，桃笙铺。烬烟霏，香细细，透窗疏。红印脸，粉凝肤。梦魂苏。驱蚊拂。枕函隅。眼微惺，眉欲语，有情无。::||
近现代::张克家::昨宵风雨战墙西。海棠花乱飞。晓窗慵起柳烟迷。玉容春化泥。怜寂寞，怅分离。封姨佯不知。返魂更上最高枝。青青结子时。::||
近现代::张克家::腰肢亸。恹恹一病新来可。新来可。楼头柳色，远烟横锁。皈依净土跏趺坐。欲除烦恼须无我。须无我。慈航宝筏，临流回柁。::||
近现代::张克家::好事隔红绳，流水一湾清浅。西风不知侬意，送檀郎帆转。从教芳讯阻，三年情思难消遣。欲寄一封书去，又瞢腾心懒。::||
近现代::张克家::远山如画。送眼一泓秋水卖。十四年华。妒煞昭阳姊妹花。背人弹泪。堕落红尘无意思。暗解罗裙。缚作风帆上白云。::||
近现代::张克家::锦簇花团轻幰。双马如飞莎阪。坠珥不须停。玉珑玲。前日学堂见惯。今日教堂觌面。金戒半消磨。奈卿何。::||
近现代::张克家::花白头。鸟白头。花鸟争妍未是秋。如何看镜羞。今一邱。古一邱。绿鬓苍颜总似沤。到时休便休。::||
近现代::张克家::清江水。跨上金鳞赤色鲤。一霎行千里。小楼深处雕阑里。嗔和喜。好梦不归来，甘为多情死。::||
近现代::张克家::碧天如幕月初三。也纤纤。也弯弯。画屏深处，女伴斗眉尖。屈指到团圞。十五重见，一镜开奁。::||
近现代::张克家::磔磔髯如汇。闪闪睛含碧。短服劲装，钩辀格桀，鲸呿鳌掷。那有温柔意。倚阑才见，红裙匿迹。::||
近现代::傅子馀::小睡能令百念降，闲居风味本无双。醒来一雨昏楼角，稳送新凉入客窗。::||
近现代::傅子馀::有竹无花屋两三，有桥五路水拖蓝。老夫跛蹩追年少，濯足兹山第一潭。::||
近现代::傅子馀::一岁芳菲梦又违，寻常门巷岂宜归。斜街尽日无人处，休向东风上下飞。::||
近现代::傅子馀::破屋疏林杳霭间，已无啼鸟一窗闲。小舟摇兀霜风里，不逐孤云到远山。::||
近现代::傅子馀::草深风弱晚萧萧，水滑沙清步欲摇。我有穿云看竹意，眼前一坞不须招。::||
近现代::傅子馀::斯人具有好身手，更欲昂头天外来。少日容颜今未改，不须惆怅紫薇开。::||
近现代::傅子馀::雨意才收草色新，手攀云树更何人。眼前一个飘零客，乞得湖山自在身。::||
近现代::傅子馀::一舟还往客情非，楼宇缘山入望微。海水欲平风又紧，黑云无数掠空飞。::||
近现代::傅子馀::坐守一楼烟雨斜，海帆出没望弥赊。客情陡觉年年变，从此清明不忆家。::||
近现代::傅子馀::戎马江山患不纾，海隅吟望欲何如。明年若有还家日，检我橱中未读书。::||
近现代::黄福基::眉宇岩岩侪五老，灵峰道气与扶持。深藏注海倾天泪，写入看云听瀑诗。九日时醪忘魏晋，一龛秋叶梦轩羲。沧尘尽付编年集，晚季功言属孑遗。::||
近现代::黄福基::一巷东西阁两毡，共论齐物已忘年。闭门讲艺酬灯火，入市畸形外圣颠。有道身为车下鲋，无怀诗老定中禅。不妨人向鹓雏嚇，晚几秋窗梦蝶眠。::||
近现代::黄福基::分耽砚席风波阔，百里邮筒各自娱。意切乡梅著花未，寒凝萧寺有诗无。飞磷篝火世如此，中橘艺蔬心岂殊。但得薄田饘粥稳，便专丘壑不江湖。::||
近现代::黄福基::未惯饥驱学忍饥，转喉触讳拙言辞。谁云骨相巉巉薄，不可时施怪怪奇。诗果穷乎宁自韨，贫非病也复何疑。出门有碍成斯世，十亩千奴及早为。::||
近现代::黄福基::平生好雨有奇癖，惜别尤憎今日晴。呵冻巡檐吾自适，冲寒襆被汝难行。亲衰未许客千里，家近犹悬水半程。局束且安名胜地，定收山气与诗鸣。::||
近现代::黄福基::一编流转到山阿，山气灵光与荡摩。脱手风骚关世运，抽身尘土息劳歌。亭怀野史中州在，社续吴溪变雅多。千里陶江寒浩淼，晚窗秋叶近如何。::||
近现代::黄福基::累世斯人厄所知，堂堂三十了嗟吁。残秋刻骨江湖梦，奇语平生罔两居。放眼初伤斜日远，苦吟犹是壮心馀。鸰原定此藏山业，风雨庵头一榻虚。::||
近现代::黄福基::遮眼霜林老屋荒，门无赤脚较卢强。一飘瘦语知客意，数尺乱蒿如我长。归路寒菘绿秋雨，成围晚柚紫斜阳。催诗暝色稍回合，隔水村灯堕杳茫。::||
近现代::黄福基::丈人几谢官田秫，键户耽书却老方。尽有松篁娱岁晚，可知饮啖及秋强。颓风到此逾秦火，绝学居然有郑乡。深愧后生期小子，殷勤但诫少年狂。::||
近现代::黄福基::岁岁虚堂眠白日，今来商略感秋诗。禅斋野饭僧难饱，鬼火狐鸣世可知。因乱转能亲骨肉，登高何处避寒饥。晴明莫说寻山便，还望秋霖涨涸池。::||
近现代::卢青山::总怨闲相处。幸天教、更阑人静，管风校雨。枕上疏疏方点滴，忽变阵蹄驱度。正叱咤、雷为前鼓。海样松翻枝扫屋，更横山四倒如流土。恨此刻、无列俎。江山如此谁为主？拍栏杆、天如沉墨，人如粒露。待说人间千古事，黯黯谁成我汝？有故客、江洲远阻。立浪长江披破袖，料今宵亦自相思苦。请为我，和金缕。::||
近现代::卢青山::陇首新霜半老枝，横蛇草路许谁知，梧桐一叶坠空池。欲雨低云垂四昊，群鸦聒乱抢巢归，江湖戛戛鹤孤飞。::||
近现代::卢青山::谁料无端忽忽逢，啼痕昨夜眼犹忪，低眉唯道早来风。细指残枝停复语：枝间软萼土间红，去年同在雨烟中。::||
近现代::卢青山::一寸流波一寸肠，流波岂识寸肠长，流来双泪只寻常。江上苇风随雁远，苇心何苦竞雁翔，雁归心已老于霜。::||
近现代::卢青山::日暮清流泳始还，河中剩有一痕山，岸边随手摘荷玩。谁要苍烟浮稻陇？渐无夕照下鱼湾，蜻蜓独自过桥栏。::||
近现代::卢青山::霜冷横山翠。向车尘、问长寿路，一身秋碎。河畔垂杨杨畔石，冷落蜻蜓残翅。算都是、旧时曾记。暂向街头稍驻足，怅条条巷陌都相似，何处是、旧居地？楼南挥洒横诗臂。对群峰、牵云引雨，聊为今戏。我有狂声如大飓，扫遍千村万里。忽寂落、萧然潸泪。陌上幽花天外雁，漫声声说尽人间事。小檠暗，月如水。::||
近现代::卢青山::调笑已三年，旧景如烟。当时相约不回还。谁教醉里路偏窄，相看无言。还似未全捐，泪眼潺湲。凄然回枕旧书眠。千重暮雨千重锁，梦又难关。::||
近现代::卢青山::早说寻春春尽，山间懒懒新丫。馀寒还自薄侵纱。塘边三点雨，杏下一身花。记得溪前柳畔，停骢有个人家。相携问道酒曾赊。堤涯风草绿，燕外小桥斜。::||
近现代::卢青山::小径孤塘初起月，秋衫澹澹如云。云常与月共逡巡，人如水影，相望不相寻。何日摇摇生片翮，幽然化作低萤。宵宵罗扇绕伊人。一朝寒落，葬在小窗阴。::||
近现代::卢青山::路草斜茵，年年放马，几费追寻。一片梨花，三声杜宇，半角低亭。桥边漫自停樽，蝶未去、秋又将宁。水借残荷，风扶野荻，梦在枫林。::||
清代::林朝崧::灵山后会尚茫茫，撒手人间此别长。入梦依然逢太白，招魂何处觅巫阳。一生迹断莺花海，数首诗传翰墨场。石子冈头篾钓落，这般结局最凄凉。::||
清代::林朝崧::画堂不见舞莱衣，反哺平生愿竟违。三径闲花虫语吊，一楼书籍劫灰飞。受恩欠债从今了，入地升天何处归？留得左家娇女在，长随寡鹄哭灵帏。::||
清代::林朝崧::白马荒郊会葬迟，墓门一恸尽交期。玉京有路归何早，黄土无情吊岂知！死后西河抛老父，生前东野失娇儿。料应难作凌云笑，日暮枫林鹤唳悲。::||
清代::林朝崧::一年有几团圆月，数到今宵岁又残。不恨清辉催我老，转欣长夜耐人看。横斜影写梅花瘦，潋滟光凝竹叶寒。天上琼楼何处是？高歌水调倚阑干。::||
清代::林朝崧::廿稘东亚急风云，速祸谁张革命军？好入明堂谋庶政，漫薰丹穴觅新君。九条礼俗多同化，一统车书大合群。国可重兴须协力，列强均势禦瓜分。::||
清代::林朝崧::前狼后虎瞰门庭，同室操戈且不停。旡首群龙齐起陆，复仇九世妄谈经。自由神已开新幕，专制魔须匿旧形。急与民权安反侧，伫看凤诏下青冥。::||
清代::林朝崧::兵弄潢池乱似麻，竞寻覆辙太平车。英雄崇拜梁山泊，儿女讴歌五月花。军府弹声来刺客，讲坛鬓影簇娇娃。东南民气嚣张甚，宵旰应劳仰屋嗟。::||
清代::林朝崧::曲体中郎爱女情，刀圭施药到柴荆。窗前远岫吟秋爽，篱下閒花坐月明。戛玉诗篇工斗捷，悬壶方术久传名。青年队里如君少，莲社多才暗自惊。::||
清代::林朝崧::驱使毫端草木兵，新从诗界筑长城。三升酒助飞扬气，五噫吟多激楚声。山下蘼芜愁妇泪，路旁禾黍故宫情。此身自处无他策，师友当时鲁二生。::||
清代::林朝崧::炎荒十七纪前开，破浪骑鲸说渡台。山水无情频换主，英雄埋骨易成灰。挽回沧海关天运，叱吒风云仗霸才。不信可人当代有，吾将物色遍蒿莱。::||
近现代::秦鸿::柳絮魂轻，榴花火黯，晴光锁隔层云。繁英雨落，青山颓势难奔。裂石睑封苍藓，唲呕梦呓未经春。深阴下，夏蝉初唱，也学声吞。人世百年光景，看四分之一，一霎成尘。枯枝罥月，唯挂蛛网纷纷。醉扫露歌归去，流风自瘗晓星痕。西风后，待弹霜锷，浊酒重温。::||
近现代::秦鸿::世界于人惟见色。紫蓝青绿黄橙赤。我循七彩度层波。海天激。波熠熠。彼岸遥遥千嶂碧。::||
近现代::秦鸿::碧一色，雪千重。云生香海敛乔松。孤立苍崖真矫矫，还持丽日赠江风。::||
近现代::秦鸿::灯垩人如魍魉。楼胁街如游蟒。何物系人街。一双鞋。莫认天如深爪。莫任思如丰草。倾酒向空肠。作沧浪。::||
近现代::秦鸿::青春遥隔万山。沉沉暗夜如磐。抛别晓风绿，落花一雨汍澜。谁弹。谁弹。湿遍二十三弦。::||
近现代::秦鸿::五云车。向海光生处，玉龙翩翥。指上微澜，来播弥天花雨。春冰泮，秋茑亸，浣流霞，悬月露。琢犹磨，扬而簸，輡轲无穷长路。千朵还堆夜础。正万顷荷摇，香濡岸树。古锷斑斓，惟恐摩挲飞去。居娑婆，期汗漫，笑弦空、何可据。棹泠泠、星河浪，浩歌容与。::||
近现代::秦鸿::掸却故园霜，当面青山喜。高蹈且讴歌，新柳油然翠。周匝菜花黄，触目鲜如刺。生意溷藩乎，热热腾腾地。::||
近现代::秦鸿::薄暮渐沉西，漂却梦痕无色。悄伫凛然山木，数几人盈百。搴云星月隐辉光，空际自澄碧。来掬一溪春水，看鹏南鲲北。::||
近现代::秦鸿::冻云鳞甲色苍苍。无语黯骖翔。洒落长街万点，华灯不是潜阳。两肩风露，一腔冰炭，只手星光。伫看楼前沤泡，霎时如许兴亡。::||
近现代::秦鸿::城市摇光滟滟。腾燄虎、蜃龙相啖。客况轻鯈如可罱。回波碧湛。古壕深，形影孑。空阔。生冷月。来挂霜睫。::||
近现代::伯昏子::城阙已难啼旧乌，督辕曾亦走沙狐。閒人若问长安事，但寄贾生之废都。::||
近现代::伯昏子::汉乐唐伎胥以沦，梳妆时世尚尖新。熙熙雁塔题铭处，谁作狂吟复雅人。::||
近现代::伯昏子::青山难挽栈边云，佛窟梵音何处闻。枕梦空怜陇头月，当时曾照隗将军。::||
近现代::伯昏子::海市氤氲望梦中，浮沉大邑若孤蓬。绛霄登陟谁扶坠，醒觅黄头是邓通。::||
近现代::伯昏子::黑云镇压百重楼，疑是天心抱隐忧。昨夜笙歌人散尽，槐风吹雨梦尤稠。::||
近现代::伯昏子::露残红冷瘗荒宫，招隐萋萋思八公。时彦不谙丹鼎事，但从鸡犬学摩空。::||
近现代::伯昏子::艳妻煽处岂无期，剑气常随牛斗移。狼纛当时回铁甲，祗因遍地是男儿。::||
近现代::伯昏子::药山问对悟云瓶，御柳金河一梦醒。莫效穷途阮郎哭，长衢依旧耀寒星。::||
近现代::伯昏子::社鼓空喧绕暮鸦，关河仍锁祖龙家。召平不待秦亡后，安敢青门学种瓜。::||
近现代::伯昏子::割势防萌事亦奇，榷牛引类一何慈。身形变化本空有，宿业愆深哪得知。::||
两汉::曹植::端坐苦愁思，揽衣起西游。树木发春华，清池激长流。中有孤鸳鸯，哀鸣求匹俦。我愿执此鸟，惜哉无轻舟。欲归忘故道，顾望但怀愁。悲风鸣我侧，羲和逝不留。重阴润万物，何惧泽不周？谁令君多念，自使怀百忧。::|友情|劝慰|
明代::何景明::近得浔阳江上书，遥思李白更愁予。天边魑魅窥人过，日暮鼋鼍傍客居。鼓柁湘江应未得，买田阳羡定何如？他年淮水能相访，桐柏山中共结庐。::|赠友|友谊|抒情|
唐代::王昌龄::映门淮水绿，留骑主人心。明月随良掾，春潮夜夜深。::|送别|友情|
明代::刘基::涧水弯弯绕郡城，老蝉嘶作车轮声。西风吹客上马去，夕阳满川红叶明。::|秋天|写景|
明代::刘基::鸡鸣风雨潇潇，侧身天地无刘表。啼鹃迸泪，落花飘恨，断魂飞绕。月暗云霄，星沉烟水，角声清袅。问登楼王粲，镜中白发，今宵又添多少。极目乡关何处？渺青山、髻螺低小。几回好梦，随风归去，被渠遮了。宝瑟弦僵，玉笙指冷，冥鸿天杪。但侵阶莎草，满庭绿树，不知昏晓。::|抒情|怀才不遇|
明代::刘基::古戍连山火，新城殷地笳。九州犹虎豹，四海未桑麻。天迥云垂草，江空雪覆沙。野梅烧不尽，时见两三花。::|战争|写景|
明代::刘基::萋萋芳草小楼西，云压雁声低。两行疏柳，一丝残照，万点鸦栖。春山碧树秋重绿，人在武陵溪。无情明月，有情归梦，同到幽闺。::|婉约|秋天|写景|相思|
清代::黄景仁::络纬啼歇疏梧烟，露华一白凉无边。纤云激荡月沉海，列宿乱摇风满天。谁人一声歌子夜，寻声宛转空台榭。声长声短鸡续呜，曙色冷光相激射。::|秋夜|写景|
南北朝::谢朓::秋夜促织鸣，南邻捣衣急。思君隔九重，夜夜空伫立。北窓轻幔垂，西户月光入。何知白露下，坐视阶前湿。谁能长分居，秋尽冬复及。::|秋天|夜晚|抒情|
宋代::陈与义::中庭淡月照三更，白露洗空河汉明。莫遣西风吹叶尽，却愁无处着秋声。::|秋天|夜晚|写景|
近现代::余菊庵::地僻千山静，春晴荔著花。风传闻犬吠，林外几人家。::||
近现代::余菊庵::屋角听虫语，庭前待月升。更深人静后，默默动离情。::||
近现代::余菊庵::东坡曾有言，不可居无竹。闲挥两三竿，聊慰食无肉。::||
近现代::余菊庵::本性由来冷，冰姿迥出尘。眼前多俗物，知己是诗人。::||
近现代::余菊庵::秋声初在树，野旷净无埃。寂寂空亭子，幽人期未来。::||
近现代::余菊庵::清夏江乡好，荷香处处幽。愿君添小艇，著我溯中流。::||
近现代::余菊庵::舟停人语杂，知泊九江堤。细雨空濛里，庐山不许窥。::||
近现代::余菊庵::昔有莫愁女，因之名此湖。不知愁底事，可有见怜无。::||
近现代::余菊庵::西湖从此别，恋恋在今宵。湖月解人意，相随过断桥。::||
近现代::余菊庵::登上飞来峰，巉岩有奇趣。此峰能再飞，愿随峰飞去。::||
近现代::伯昏子::天光敷赤练，烟树跃金丸。移雾田畴出，衔霜燕雀寒。直涂渐欲尽，思戚岂无端。性本亲高古，皆因世俗难。::||
近现代::伯昏子::清朗观嘉获，迢迢向故庐。寒波湖海满，老荻夕阳疏。灯影渐明灭，山形各疾徐。侧身簸浪上，几度至华胥。::||
近现代::伯昏子::惶惶去古邑，破驾曳泥淤。夺路看遮帽，过街化漏鱼。危楼皆发指，乱树未安居。云浦正愁黑，翳心安可除。::||
近现代::伯昏子::帝业终何代，偏安皆一时。危城孤雁入，荒树暮阳迟。久识天心远，未因人欲移。归途谁为卜，云岳两难知。::||
近现代::伯昏子::江树尘鸥下，往来浊浪飞。因风听《茉莉》，失寐咀咖啡。夜岂偕时尽，心多与事违。青灯一何暗，讵可洞幽微。::||
近现代::伯昏子::尘辔相门外，寒空出二姝。贯云通寂灭，苦雨护浮屠。廛脊勾相叠，客心叹未徂。周遭虽陋巷，闻道不言孤。::||
近现代::伯昏子::久在樊笼束，飞天谁与筹。仓皇出人世，破碎望神州。荒亩分棋局，童山乱石头。舱中何所事，一曲听无愁。::||
近现代::伯昏子::百二秦关外，鲁连安与论。天方飞羽檄，海国晦乾坤。衅鼓皆人血，招魂遍鬼幡。文王今已没，谁肯让闲原。::||
近现代::伯昏子::入塞春云疾，因风过草梁。关山邻古道，石寨出横冈。栈识明驼迹，门寻铁马珰。虽难避秦火，亦足托乌乡。::||
近现代::伯昏子::地暖冰山坼，先危岛国居。言微可沉陆，罪重岂由书。鼠社增圬饰，云经累注疏。何时堪濯足，归去倚衡庐。::||
明代::郑潜::海门秋高明月凉，潮头雪立千丈强。皎如匹练横潇湘，素霓天表骖龙骧。雷轰马突飞电光，胥魂怒激天低昂。银涛如山势莫当，灵怪出没神蛟藏。我昔弱冠游文场，江楼纵目歌慨慷。别来几载归梦长，西湖月冷吴山苍。云翁健笔图横阳，对此恍若临钱塘。水渌可餐溪可杭，中洲留客情不忘，为君三叹题高堂。::||
明代::郑潜::居庸秀色连西山，五云楼阁空濛间。玉泉飞练散冰雪，昔我走马听潺湲。南闽回首天万里，历遍好山并好水。张公此画海上来，积翠浮岚照清泚。观风使者骨已仙，玉堂学士诗可传。披图怀旧三叹息，使我长忆归林泉。林泉茆屋青松下，俯视白云手堪把。山中正好话渔樵，江干何用劳车马。况子策勋初试官，焉能伴我穷跻攀。明年花县公事简，看画吟诗春倚栏。::||
明代::郑潜::罗浮入海摇坤轴，荡漾深涵九渊绿。曈曈日观舒红光，起看夜半金乌浴。金乌浴罢紫轮升，照见山人旧茅屋。闪闪千岩气欲丹，溶溶万顷云如玉。是时山人牛自牧，曾向山头逢鬼谷。归来啸傲对乌君，千里罗浮在林麓。方壶仙伯天机熟，元气淋漓秋一幅。弟子得之犹宝笈，求我品题期自勖。我方卧病如孤鹤，斗室瓮大愁局促。洒然神气一飞扬，立向云间散心目。安得与尔临扶桑，濯发沧浪睇晴旭。::||
明代::郑潜::米家书画时所贵，天启墨妙俱名世。元章珍重识此图，今复流传归蔡氏。蔡询爱画神亦化，君惜斯图忆难弟。我来把玩秋风前，总是江乡晓行意。乾坤元气何淋漓，硉矹出此胸中奇。苍茫叠嶂分远近，缥缈烟树罗参差。小桥山客方行处，野艇渔翁初起时。长江茫茫限南北，宛若淮东看山色。青山隔岸即江南，惆怅干戈满淮北。江乡晓天风露寒，我独长歌行路难。安得小船载书画，送君岁晚归金坛。::||
明代::郑潜::穷檐有婺妇，容貌独修洁。不受贾客金，甘心对明月。士苟不得意，朝秦莫适越。贞女存纲常，丈夫愧名节。::||
明代::郑潜::由来管鲍交，岂为通财论。范张鸡黍约，奚啻骨肉恩。时人急功利，古道今罕存。方寸隔山岳，四海难弟昆。::||
明代::郑潜::隋侯明月珠，照乘光十二。楚国惟善人，南州有高士。人为物之灵，物乃世之累。白璧宁有瑕，匹夫岂无罪。::||
明代::郑潜::乐道嗜泉石，荣名慕簪笏。智力纷相争，黄金彼何物。金多身早毙，道在名不没。君看淘金人，寒沙侵枯骨。::||
明代::郑潜::江上亦炎热，何由息烦襟。索居虽爽垲，暑气仍相侵。移榻小轩侧，薰风动高林。乃知广厦庇，不若芳树阴。::||
明代::郑潜::济南名泉七十二，我欲历览无端倪。玉环金线互联络，芙蓉柳絮迷东西。南接石湾岂无路，北煮混沙应有泥。长生满井流不竭，百脉双桃难共提。杜康酒醴凝湛露，孝感珍珠连蜜脂。贤清流庆人所慕，圣惠德馨名可齐。登州道士漱玉至，金沙观音洗钵携。濯缨素取张侯宅，云楼疑通王氏溪。胭脂浆水碧于染，白龙金虎光横霓。扈公望水澄为鉴，罗姑知鱼香可稽。炉生紫烟晴冉冉，车碾芳草春萋萋。龙门苦苣君莫饮，白花胡桃谁敢梯。鹿跑浅井远林汲，鱼池朱公行柳堤。共观趵突雪争立，常愿无忧云会栖。王屋山人酌潢潦，樵隐使君閒杖藜。匡山书声已绝响，大明湖光犹曳绨。故乡亦自好泉石，但恨未得穷攀跻。且还琼岛濯冰雪，何日皇华来遍题。::||
清代::陈忠平::谁倩麝煤涂作云，散成珠玉落纷纷。一池渌水翻荷细，十里膏风催果勤。閒榻缓招凉半枕，新梅漫煮梦微醺。生涯如此真堪味，任尔嘈嘈豹脚蚊。::||
清代::陈忠平::一襟残照起乡思，遍野苍茫我是谁。橐笔生涯家四海，望云消息酒千卮。可堪往事翻来梦，况复啼鹃咽作诗。坐老青山情未老，此心萦处有相知。::||
清代::陈忠平::狂风挟电过蓬门，一枕清眠碎作尘。有梦不曾逢乱世，无能只合作骚人。中年况味堪谁说，小我情怀咸自珍。明月沈吟云外久，几番却被雨磨新。::||
清代::陈忠平::网事烟云过眼频，鸥盟共忆拾芳尘。任凭网事随春老，惜取芳尘贮梦新。心镜恐为风点破，诗情好藉雨调匀。遥知楚水红翻处，一掬清芬最沁人。::||
清代::陈忠平::青云有梦画淩烟，挂眼江山独怆然。五桂难寻劫灰后，绿溪长绕故居前。悖情管笔弃斯世，亡国衣冠剩此癫。哭笑当时矜一问，人间换了是何年。::||
清代::陈忠平::吟旌小竖象湖边，夹岸桃花醉欲燃。细听春风敲竹籁，漫飘梦雨上诗肩。盟虽初定千秋在，道不曾孤一线悬。未必俱成探骊手，分携馀味种清烟。::||
清代::陈忠平::不堕诗心可以群，诸贤累代著殊勋。野人未肯矜村语，微力何堪运大斤。隔网同分元亮井，挥旌重整赣家军。相期携手春三月，山谷风烟带雨耘。::||
清代::陈忠平::风自温馨雨自新，漫敲竹韵寄生辰。天然意象天然趣，小巧心思小巧人。衰体偏劳千里念，三年殊觉此情真。汝诗不厌百回读，读到无牙倍可亲。::||
清代::陈忠平::分明不许百花开，又见苍龙贯甲来。乍皱鹅黄连夜萎，新征紫燕半途回。天淆气象时无序，物破平衡岁有灾。一事嗟馀休自扰，或能二度访孤梅。::||
清代::陈忠平::鄱湖一角野人居，閒对青山困枕书。浮梦无梅谁可友，游丝有影绿堪梳。春潮漫向吟边涌，孤绪犹为病后馀。不必空叹晴日少，满堤烟雨待耘锄。::||
近现代::乔大壮::巫峡秋来，遍近渚远滩，去樯过绝。雾浓烟澹，圆晕偏随眉月。听寒女、刀尺催人，甚镜尘未扫，笥锁嫞发。暗虫不语，乍坠还飞梧叶。天边自归晚雁，有素书到否，此时难说。临风几声急管，千茎华发。可怜宵、露珠泫睫。流水样、年光怨切。昨梦钿閤，红烛照、香篆初结。::||
近现代::乔大壮::萐莆微凉，红巾半蹙。隔座螺杯酌仙醁。新声偏传井水处，高名自映吴兴录。九天风，五湖雨，远穷目。明镜照人双鬓绿。归梦未阑更筹速。甚日经帷理丝竹。床头练裙斜草满，班中袖简霜台肃。和香方，养生论，花前续。::||
近现代::乔大壮::舵楼东逝波，鹢首西沈月。何似一心人，自此无期别。犯雾剪江来，打鼓淩晨发。君去骨成尘，我住头如雪。::||
近现代::乔大壮::百年乔木书堂，蠹鱼爱食神仙字。清风朗月，白蘋洲畔，骆驼桥底。禹穴东崩，秦灰西煽，人生到此。待狂尘靓扫，玉签重整，呼杯酒，菭枝外。我忆君家刺史。老人星好辞谁继。芳筵折柳，危滩逢雁，江山故事。暗惹相思，荷花一路，莼羹千里。付南宗妙手，丹青彷佛，写嫏环地。::||
近现代::乔大壮::雁早辞南，鱼迟到海，书短恨长谁寄。随风絮转，因雨菭生，误却年年花事。到处玉觞断酒，经时钿筝移字。任画屏、蠹损香桃更瘦，重写无自。病里。春寒妨午睡。梦醒也忘归计。沮孤帆天际。闹古社神鸦，乱山望帝。悄抚通中仙枕，还凝暮云遥睇。鬓成雪、入蜀桓郎，故衣浴罢新试。::||
近现代::乔大壮::凤管催离色。玉女窥云隙。浮世歌长短，赚心力。镜屏几尺。留照双飞翼。仙路无行迹。扶醉呼镫，画阑干外愁觅。桃红柰白。露座遗芗泽。蜡泪成堆处，收钿饰。梦闻金缕，曲罢天风息。说与长相忆。暮待无花，故枝空恁折得。::||
近现代::乔大壮::天末凉风到，违山十里，蟪蛄朝暮。短梦惊回，又凝霜鬓绿，涴尘衣素。倚楼望久，近书渺、时牵羁绪。琴调改、妙手师涓为我，重招春煦。槛角秋英稍吐。酒盈尊、劝收危虑。九州大、看河崩自塞，金贱如土。镜里岁华再少，共小筑、墙东住。消摇旧隐溪云，画屏烟树。::||
近现代::乔大壮::当门流水远无穷。浅绿比愁浓。银筝怕理江南调，画桥侧、烟树冥濛。斜照坠鞭，昏黄索酒，如梦旧游踪。金波千里冷溶溶。消息可曾通。婵娟二八年年见，柰尘掩、今夕房栊。天际片帆，欲舒还卷，閒了半江风。::||
近现代::乔大壮::秋水生波，暮云离岫，驹光逝矣无还。笑此去、娵隅俊语，枉带诸蛮。逆旅貂裘也敝，襟袖染、烛泪斓斑。松楸畔，上冢路阻，满眼家山。如何燕巢无定，却过海经江，苦托梁閒。旧游恁、风吹梦醒，月照花残。毕竟柴门闭好，人世事、输与长閒。中宵起，空籁万壑天寒。::||
近现代::乔大壮::满江风，镜奁绿皱颇黎。桂华边、山河倒影，彩笔从写清辉。画阑长、教收步障，艇子远、闻奏参差。烛映千家，阴晴万里，别来何苦少圆时。看斗转、参横无定，灵鹊背巢飞。琼楼里，金尊正暖，玉漏偏迟。谢郎情、而今不断，赋后重有寻思。应新占、彗斿四扫，换旧躔、银浦南移。后夕清商，来年俊赏，霜娥凝涕未曾知。任襟袖、凉侵白露，投老失前期。人间世，南冠乱葆，行处愁随。::||
近现代::卢青山::天欤何狠，昨日闻婚今日见。慵倚同行，一语寒暄冷若冰。我真倦矣，总为人波风里水。何日波平，来去无心岫上云。::||
近现代::卢青山::年来惆怅，凿壁偷光稍觑相。胆战询人，始识云英嫁已成。雷飞渊默，意欲全抛心怎绝。闻道春来，弃我隆冬独不回。::||
近现代::卢青山::元月廿六，醉入红楼听舞曲。数月无踪，忽见幽灯映面红。移腰小步，看尽回风飘雪舞。欲乞圆苍，赐与今宵一世长。::||
近现代::卢青山::芳名未识，唯恨相逢呼不得。既识芳名，又恨闻名意已惊。一年如此，明岁敲门先已至。争奈孤怀，三百六天不可挨。::||
近现代::卢青山::月能三见，三月未完缘已满。更欲相寻，十二楼台路未明。相逢道上，一语寒暄无异样。交臂匆匆，留下衣香袅不穷。::||
近现代::卢青山::球台对峙，往返圆珠飞玉驶。有口如无，一桌相离似海湖。嗟身不化，化作轻球今世罢。得近芳肌，百折残躯死不辞。::||
近现代::卢青山::球台初见，笑似桃花风里颤。细喘红潮，小拍当胸作扇摇。嘉名未探，梦便相逢情怎唤？起枕茫然，三月馀风特地寒。::||
近现代::卢青山::昨夜微霜，沉醺踏月，手握金觞。往事难寻，新年即至，有泪千行。玉人冷淡何方？短梦又、依依断肠。宿醉初开，新书懒与，一瞬斜阳。::||
近现代::卢青山::细数年华年又换，更数平生，无一成心愿。惆怅情怀灯样暗，开门聊作今宵遣。明月想应千岁倦，独守空天，孤漠无人管。夜夜长祈云作伴，云来却把清光掩。::||
近现代::卢青山::萧叶风中语静微，晴天空照万家梅，岁云暮矣子安归。醉后荒唐醒后悔，迷时快乐悟时悲，一年功业此循回。::||
近现代::张力夫::梦回犹系草原行，三谢先生礼遇情。夏季逢还约冬季，红城别复聚青城。兴安岭上松风续，五塔寺前霜月盟。敏思讷言神共守，诗家新旧岂分明。::||
近现代::张力夫::体态崔巍胆气豪，英雄自古出蓬蒿。红城月皎宜相赏，碧野云低好共遨。明日浮生分道路，今宵抵死纵醇醪。他年兼济须珍重，血压诗才莫等高。::||
近现代::张力夫::手把红旗昔弄潮，鲲鹏万里驭扶摇。忍看城邑流亡苦，痛责官场豺虎骄。湘水潺湲时入梦，草原空阔任飞雕。功成意向东山卧，一曲高吟守寂寥。::||
近现代::张力夫::陶然柳色到新圻，呼酒登楼槛可依。一镜波光云去杳，数枝花影蝶来稀。白鸥只近城南客，青眼互加身上衣。论罢兰亭休禊事，升沉不复问天机。::||
近现代::张力夫::影寺黄昏影寺秋，时听山鹊语啁啾。村夫质朴归为侣，峡谷峥嵘唤作沟。双塔峰移云变幻，一帘瀑挂涧深幽。夜来唯恐丹枫落，复遣身形醉梦游。::||
近现代::张力夫::信有前缘未了清，三番造访客犹惊。碧潭深邃龙蟠否，石虎崔嵬谁落成。水溯源头朝凤壁，神游太古惑凡生。痴来忽涌泪盈睫，悲喜无端真莫名。::||
近现代::张力夫::彼岸浮来此岸行，香樟幽径雨声声。风摇竹隐莲台寂，潮拥鸥回梵海平。乐土随缘长作伴，柔沙代纸暂留名。拜他千手还千眼，吩咐云开为我晴。::||
近现代::张力夫::道是浮生等一沤，名山事业且从头。逐云车入琼台谷，化雨风归玉洞秋。自省韩湘箫断续，相怜阮肇梦优游。国清隋塔惊还在，默对东西涧水流。::||
近现代::张力夫::闲忆钟徽俞瑞琴，案间普洱并银针。自娱盘盏消清夜，同守居庸惜素襟。陆茗色浓汤不苦，陶诗语浅意何深。可曾嗔我迟无谢，知畏拈花两会心。::||
近现代::张力夫::都市红衫聚作群，反贪声浪势干云。游行竟也闹天府，静坐居然嘲圣君。坦克轰鸣来浩浩，机枪狂扫向芸芸。笑他阿扁真无用，何不招之野战军。::||
清代::樊增祥::离肠九曲河中水。一宵流过银川尾。水北是丹州。东风昨夜柔。湘屏围六曲。楼上春人独。无绪对春山。画眉人未还。::||
清代::樊增祥::平林雪霁烟光湿。夕阳浮动金明驿。西望是榆关。马头无限山。沙中春雁语。似说经湘楚。南望楚江头。教侬特地愁。::||
清代::樊增祥::谁家烟玉。趁粉苞未吐，金鸦先斸。换叶移根，宛转风前倚修竹。可是伤春静女，都不掼、玉阶华屋。且乞与、细土清泉，低亚旧栏角。清旭。映窗縠。喜暖雨弄晴，翠枝新沐。细君暗祝，未要东风与拘束。忏却将离小字，刚换得、带围金簇。待说与、扬州梦，慢斟缥醁。::||
清代::樊增祥::风光好，轻𨏥出花间。半臂泥金新雨后，一枝烟玉晚风前。此际可人怜。归来夜，宫烛照无眠。名字拆来歌里唱，粉真乞取镜中安。偷傍枕屏看。::||
清代::樊增祥::郭外山斜，倚瘦藤来访，杜曲人家。冷径苔荒，古祠云暗，疏树乱点寒鸦。若比瀼西精舍，浑不似、门掩溪花。网虫遮，看诗墙一角，细绾秋蛇。霜笳又催冷蕊，早绽了檀心，掩映纹纱。数点蜂黄，一双翠羽，依然春在天涯。折得一枝归去，刚宜称、素手煎茶。斗风华、怕临风倚竹，翠袖寒些。::||
清代::樊增祥::当年柳，都学汉宫颦。飞絮密于关外雪，轻阴铺作陇头云。愁煞倚栏人。今日个，真傍灞桥行。几叶修眉临浅水，一襟红泪点秋尘。那得不销魂。::||
清代::樊增祥::似此中秋未算贫。曲墙雕砌露红新。玉钗私语深深院，璧月微开淡淡云。佳节酒，异乡人。故园忆我陇头行。谁知汾上初寒夜，银烛秋花对细君。::||
清代::樊增祥::残照渐低迷。倦马愁嘶。入门先自拂尘衣。犹有雁来红一簇，影与人齐。白酒两三卮。欲卧还迟。销魂今夜板桥西。露似珍珠云似粉，月似蛾眉。::||
清代::樊增祥::旧宅城南叫画眉。故香经雨发春泥。王孙随处有天涯。酒渴倩谁温茗待，朝回不见理妆迟。退红帘下断肠时。::||
清代::樊增祥::绰约湘灵望不还。象床花簟泪筠斑。凭将词赋遣萧闲。净拭湘屏图女几，醉欹纱帽梦君山。似闻瑶瑟怨人间。::||
清代::叶璧华::露片攒红，风梢亸白，装成七宝珠球。静悄雕阑，美人酣睡琼楼。秋千罢戏靡芜径，一任他、春满皇州。甚枝头幽鸟，能言不诉闲愁。瑶台云路稽应杳，喜灵根丽质，小降神洲。绰约丰姿，漫山桃李难侔，吟香幸有司花史，洒淋漓、玉案芳流。祝东风、长驻好春，月月勾留。::||
清代::叶璧华::横塘十里明如镜。描出亭亭影。闲鸥有约在花丛。莫教露房清冷又秋风。探芳归去寻幽梦。隔浦衣香送。淡烟轻晕夕阳红。依约钗光人影水云中。::||
清代::叶璧华::蕉雨敲窗，荷风展幕，垂帘又是黄昏。枨触年来，又是飘零湖海，吟身琼宫。同集神仙侣，涤尘襟、跌宕琴樽。恁东君千叠，慈云不护灵根。何堪独到寻芳地，怅绿僝红僽，脉脉无言，浅碧苔华，空留步屐香痕。闲鸥有约休重说，怕相思、花也消魂。问能否天上，珊珊依旧文园。::||
清代::叶璧华::宝鼎南沉消永昼。凭栏无那腰肢瘦。脉脉写芳衷。停箫不语中。荷风清不断。绿阴梧桐院。人影杂花光。衣香送夕阳。::||
清代::叶璧华::二分娇怯三分瘦。庭院凉飔透。妆成莫自立桐阴。生怕罗衣晕薄嫩寒侵。捋红擪绿穿春径。丽绝春人影。芳时枨触既消魂。那堪菊花天气又黄昏。::||
清代::叶璧华::迟荷生九日，玉宇宵澄，独占秋清。跌宕琴歌里，且放怀天地，啸傲吟身。茫茫风尘插足，若处是蓬瀛。嗟华发春云，朝来明镜，倏换星星。徘徊胜游地，甚酒海花天，曩昔豪情。有当头皎月，问何今何古，证到前因。待欲骑鲸归去，振袂到瑶京，怕贝阙高寒，重寻老鸦结素盟。::||
清代::叶璧华::海棠开遍樱桃笑。薇院韶光老。人天消息既无闻。为问东风何处吊花魂。好春似在邻家驻。粉蝶纷纷度。多情燕子惜春归。依着帘栊衔花不忍飞。::||
清代::叶璧华::小楼孤倚。任凄风苦雨，恼人如许。黝梨云、深掩重门，看碧甃凝香，零珠满地。玉笛吹残，难再把、花魂唤起。怅天风缥渺，杜宇数声，春意归去。天涯为问骚侣。系金铃十万，曾护春未。叹匆匆、芳事阑珊，待拎取残枝，也同春驻。倦倚鸾篝煮寒灯，宵凉如水。休再问、杏花消息，客窗滋味。::||
清代::叶璧华::逐鹿时己。叹年来、濠梁会绝，前程谁继。省识花天如海日，消受筝言篴趣。可解听、吟秋冷语。载酒樊川声价重，唱旗亭、定有人知己。苍波外，空劳思。芳时正好寻归计。忆鲈乡、青山放鹤，石矶垂饵。我为珠江风月挽，浪掷韶光几许。待要写、鸥程别绪。惆怅笔花憔悴甚，问蓬莱、何是容身地。凌云念，今休矣。::||
清代::叶璧华::一庭花月薄寒天。榻绕茶烟。帘卷炉烟。花曾相识月曾怜。花也无言。月也无言。几时剪烛话缠绵。诗擘云笺。琴拨鹍弦。何堪明镜舞孤鸾。镜自团圆。人不团圆。::||
近现代::姚佳::麒麟仁兽出而终，夫子缘何怨道穷。闻所未闻鸡犬梦，忍无可忍马牛风。扶摇一衲过千水，羁勒三尸及九虫。染指流年皆怪事，忘言咄咄漫书空。::||
近现代::姚佳::长绳系日任东西，几度霜桥茅店鸡。月没星稀天下旦，秋归雁远水云迷。莫衷一是蒙头酒，日上三竿曳尾泥。唯有此中可避世，安之若素去来兮。::||
近现代::姚佳::与世沉浮尤可哀，骷髅一剑向谁开。曾经指鹿马非马，到底诗人才不才。万壑云山明月在，漫天花雨怒潮来。汤汤沔彼东流水，帝利于吾何有哉。::||
近现代::姚佳::凿井耕田一欠伸，桃源何处避嬴秦。溥天之下皆王土，率土之滨尽侍臣。漠不关心兴替梦，若无其事郁陶人。浮生了了秋风里，在涧在阿悲溷茵。::||
近现代::姚佳::蔚然深秀挂蓬冠，青壁丹崖十八盘。登泰山而小天下，蹑云海已列仙官。红门晓日缘何赏，柴望遗风如是观。岱岳峥嵘梁父险，置身霄汉觉高寒。::||
近现代::姚佳::醒逃书剑醉逃禅，遁世无为岂偶然。浩荡江湖归野鹤，苍茫风雨噤寒蝉。生明桂树山中月，渡远秋云海上天。长夜未央思不已，小楼独坐柳如烟。::||
近现代::姚佳::满座春风万象钦，一湖烟雨入杯斟。今宵足饮桂花酒，长夜仰看明月心。大化栖迟容客醉，流年顾盼俟秋吟。金波玉彩无量寿，皓旰天宫今古今。::||
近现代::姚佳::万川东注一山遮，吞海留云更舜华。十二时中峰凝碧，三千里外水浸霞。仙人由此觑青鸟，法海缘何降白蛇。成败江天闻战鼓，输赢玉带换袈裟。::||
近现代::姚佳::廿五年前随学去，百千万念上心来。功名断送留仙枕，日月平分延寿杯。无尽虚云空雪相，欲归远梦斸烟莱。放生伏虎皆如意，海会西贤笑口开。::||
近现代::姚佳::九龙灵照幻耶真，行到漕溪一问津。掬水饮之香在手，看山归也月随人。宝林雨洗池中物，玉界风吹陌上尘。千佛袈裟传六祖，五花七叶十分春。::||
近现代::何满子::六合已横扫，何须地下军。干戈区宇息，图匕梦魂惊。嗣子鹿迷马，遗尸臭杂腥。徒凭黔首力，奇迹世无伦。::||
近现代::何满子::全椒毕竟佳山水，毓秀钟灵产隽英。叔夜孤高违薄俗，元章富贵视浮云。且移匡世济时志，化作惊天动地文。赤县沉沉方醉梦，宵雷郁勃破无声。::||
近现代::何满子::鲍鱼臭乱祖龙尸，巧设机关鞫李斯。驯至君王迷鹿马，遑论黔首竭膏脂。防微杜渐真难事，吹齑惩羹莫笑痴。勘破因缘识响应，不忘前事即先知。::||
近现代::何满子::寒夜踟蹰揭短帏，小楼风雨入重围。偶尝药味辨甘苦，顿觉生涯尽诫机。千载羡韩非竞马，十所早伯玉知非。腊梅弄影情无限，知是阳春次第归。::||
近现代::何满子::玉垒浮云变古今，少陵佳句动乾坤。歌吟寂寞骚坛冷，敢乞风雷慰世人。::||
近现代::何满子::生涯背道不离经，水复山重花未明。行到荒崖疑有路，朔风扫地已凝冰。::||
近现代::何满子::梓潼大帝号文昌，应庇斯文免祸殃。底事古今文字狱，文人罹难一场场。::||
近现代::何满子::一水盈盈涵古今，蜀宫琴女若含情。空山不语湘裙冷，脉脉无声胜有声。::||
近现代::何满子::料峭春寒百卉稀，江南江北盼生机。羡君珍护繁花圃，不怨为人作嫁衣。::||
近现代::何满子::卷帘媪后鼓金盆，风雨如磐欲断魂。夕照天街无限好，剧怜弹指近黄昏。::||
清代::梁清标::橘绿橙黄，闽山泠峤，近水更生芳树。秋老花残，忽讶鲜芬何处。笑淮枳、异地难同，较木奴、香名偏注。恍疑他、佛国栽成，麻姑鸟爪应如许。还思妆阁此日，傍玉盘纤手，转萦情绪。好友投将，兼赠衍波佳句。喜南海、霜色移来，把东华、软尘飞去。留枕边、相伴无憀，卧听蕉叶雨。::||
清代::梁清标::葵扇迎风，榴芳照眼，鹊尾鹧斑香吐。儿女憨生，争把钗符缀虎。佩丹砂、乍启清樽，夸益智、竞传角黍。问江南、金粉山川，波心几许舟飞渡。惊心云外羽檄，但听潮声里，军船鼙鼓。绣柱珠帘，一半沉埋歌舞。登楼赋、王粲愁时，吊湘水、灵均何处。休辜负、眼底繁华，流年难更数。::||
清代::梁清标::晓雪才晴，华灯再耀，妆点春城如画。一刻千金，欲买良宵无价。曲栏倚、檀口瑶笙，六街骋、玉鞭骄马。气氤氲、飞霰雕檐，银花钗色光相射。绣窗眉妩，试看似昔年京兆，风流重话。焰吐芙蕖，处处酒旗歌榭。桥边女、笑倩人扶，笛里梅、落来堪把。抛红豆、谁结同心，趁蟾蜍渐下。::||
清代::梁清标::雪苑才人，相门遗笏，海内大宋争传。犹忆当年宿卫，衣马翩翩。壮岁诗书频折节，英游把臂满词坛。挥毫处，击钵高吟，题残十样蛮笺。长安。投缟苎，争簟扇，一时驱驾群贤。善病围宽沈约，渴类文园。晴窗填就花间句，绿樽鉴定米家船。枫香好，读罢轻风祛暑，小阁泠然。::||
清代::梁清标::鸦乱斜阳，林吹寒赖，极目秋满燕关。惆怅无端别绪，又送兄还。去逐平沙孤雁影，何堪城阙菊花天。君恩重，赐沐清时，风携两袖归田。离筵。樽酒外，骊唱里，白云遮断家山。忆昔惊涛骇浪，共与回旋。喜看新结渔樵侣，愧余犹滞鹭鹓班。频回首，闲尽故园丛桂，并隐何年。::||
清代::梁清标::疏灯薄暮。又一声归雁。飞来平楚。门掩东风，尘生宝箧，流年惊暗度。綵线慵拈，烛花频剪，旧怨新愁漫空数。卓氏孤吟，班姬团扇，无奈情耽误。王孙玉勒知何处。把三生誓约，翻云覆雨。去矣朱颜渐非故。零乱飞蓬，恼煞窗前，莺啼春树。梦罢关山，酒醒残月，极目凄凉南浦。::||
清代::梁清标::想秋原衰柳，细雨潇潇，魂断河梁。日月曾无几，早寒风朔雪，吹到茅堂。孤踪久辞双阙，谁识旧刘郎。幸同好犹存，悲歌对酒，共说先皇。草草思前事，叹物换时移，空费推详。问菊松三径，奈暮云缥缈，难认柴桑。梅香漏泄春信，归梦绕横塘。听何处高楼，一声玉笛泪千行。::||
清代::梁清标::朅来髯客江东，楼船把袂波如练。长篇短咏，抽毫伸纸，乌丝蚕茧。七子菁英，六朝金粉，风流非远。任青鞋布袜，穷关塞，名山乔岳游踪遍。行笈图书数卷。几悲歌、黄金台畔。探奇禹穴，临池兰渚，声华早擅。雪苑开樽，旗亭观伎，词场消遣。问相如可有，临邛重客，子虚谁荐。::||
清代::梁清标::秋光无尽，把冰轮、重碾影摇珠阙。何幸婵娟频会面，不待明年逢节。桂子还飘，霓裳更舞，砌满长天雪。蟾蜍如旧，琼楼铃索同掣。最爱清漏初沉，玉绳低转，肯使樽空设。屈指平生能几遇，添得数茎霜发。家国牵愁，岁华偷换，欲向南鸿说。故园今夕，东篱曾否花发。::||
清代::梁清标::萧然远寄，向荆南、抱膝无荣无辱。罨画烟云耽坐啸，闭户澹如秋菊。溪上垂竿，阑边斗鸭，占尽山林福。青鞋白帢，浑忘貂锦名族。畴昔蒋径羊求，金门弭笔，谁更同幽独。甫里风流岑寂久，今日重看皮陆。湘管时拈，衍波细写，闲谱花间曲。尘中老眼，闻声频眺空谷。::||
近现代::陈永正::昔住东湖久，详知水鸟情。一朝迟尔约，千唤不吾应。自别过三载，重来犹再鸣。西城风俗异，当愧此真诚。::||
近现代::陈永正::昨日游江汜，同归及水仙。吾庐乏美致，一笑能春妍。清幌委閒几，小棂横碧天。与之盟旦旦，毋得恼华年。::||
近现代::陈永正::曰归风正急，况值落花前。春去客无恙，江流船到天。微躯期自爱，细菊为君妍。怆怛将何适，芳村渺夕烟。::||
近现代::陈永正::昨夜有期约，清江可溯游。终朝烦以俟，予美竟谁侜。萍弱流何急，鸠鸣感独求。归来掇芳草，但不见忘忧。::||
近现代::陈永正::独起键窗户，烦忧和雨催。不禁寒入被，何以梦行媒。玉帛竟谁赠，诼谣堪尔猜。一醒无复寐，馀夜尽低徊。::||
近现代::陈永正::孤来不携伞，但道北风寒。明日众中别，今宵对面看。溯交论早岁，留址嘱清翰。薄送忽天霁，行行长道乾。::||
近现代::陈永正::大道自伊阻，南村即少来。巢深饥鷇噪，步急软尘回。斯世贵无逸，野花何可开。我怀常内足，休问处蒿莱。::||
近现代::陈永正::侵晨白鹤洞，日午黄牛滩。其自东来雨，难堪暮出关。高樯淹逆水，容与复西还。迟汝偕吾道，明朝发荔湾。::||
近现代::陈永正::区子旷代士，平居嗟道微。夜阑摩宝铗，舞罢接晨晖。偶墨世人外，雄谭多士违。书成委尘箧，客过每扃扉。::||
近现代::陈永正::楼台暮登览，休伫最高层。俯或随人意，其如仰未能。空间风力峭，搏罢饱鹰腾。暝暝北城望，两三何处灯。::||
近现代::熊盛元::九州环顾霸才空，天自倾颓水自东。寄语鹏休徙南海，软尘纷起凤楼中。::||
近现代::熊盛元::花落花开自有情，浓香沁腑不知名。翻空白鸟翩翩起，自傍长林自作声。::||
近现代::熊盛元::检点平生性最温，而今弄斧到班门。何妨借酒添诗胆，艾草聊充杜若根。::||
近现代::熊盛元::榕树垂阴一水环，何人立马伫春山。风情最是龙南好，不系心舟泊浅湾。::||
近现代::熊盛元::客家风味旧曾谙，一笑樽前酒半酣。盟缔三生鸥鹭集，渥江红雨落毵毵。::||
近现代::熊盛元::水围山绕一襟风，坐对甘棠忆邵公。香染吟髭青欲滴，始知身在翠微中。::||
近现代::熊盛元::当年失箸事难知，春色还从柳外窥。广宇无声心浩渺，欣欣物竞冱寒时。::||
近现代::熊盛元::夐与人间路不同，雪霜多后始青葱。閒知有味心难肯，万树花前一老翁。::||
近现代::熊盛元::空花炫镜月迷潭，戒体侵时梦正酣。夜半乌啼一回首，寒山寺与净心庵。::||
近现代::熊盛元::歌罢卿云意惘然，韶山影亘夕阳边。玉兰憔悴精魂荡，活水源头听管弦。::||
清代::刘天谊::题诗难运笔毫纤，转怯贫家户未严。质幻谩思调作饼，味甘可许赋为盐。飞来纷扑争投罅，晴后郎当尽挂檐。应胜惠山泉水洁，且烹积素试毛尖。::||
清代::刘天谊::点缀寒林莫辨鸦，谁将盐汁引羊车。纷如群玉飞来屑，巧取层冰散作花。野店应多沽酒客，江舟仅见钓鱼家。也思乘兴寻安道，归路愁迷十字叉。::||
清代::刘天谊::趋炎俗念久消磨，冷露凉风未厌多。仙蜕自怜辞粪溷，清音谁使续那何。壁间促织宜裁答，翳下螳螂莫诱和。非为求安争美荫，孤怀本喜最高柯。::||
清代::刘天谊::冷雨疏风亦等闲，搜奇未觉锦囊悭。催租谁混潘邠老，把酒还赓李义山。此日卷中闻雅奏，他年柱下记清班。弃繻年少人争识，壮气先堪动抱关。::||
清代::刘天谊::自识蹇驴惭骥多，未登中阪已蹉跎。七番秋赋名皆下，廿载冬烘字尚讹。蕉下常疑分鹿梦，草间空唱饭牛歌。荣枯有命从天定，避殷山头竟谓何。::||
清代::刘天谊::采菊东篱足繁思，能花偏待岁寒知。夭桃艳李空谐俗，晚节秋香自感时。纵使新机趋巧样，可忘故步觅他岐。雪梅岭上争开谢，未许南枝傲北枝。::||
清代::刘天谊::意气殊高百尺楼，如何未遂广寒游。局拳阆苑梯云手，感慨龙山落帽秋。空抱壮怀篱下过，权将佳节醉中酬。可怜更有伤弓雁，折翅惊号芦荻洲。::||
清代::刘天谊::一幅能祛三斗尘，新诗感我苦吟身。疏狂于世宁谐俗，风雅惟君实可人。厚谊深承规寓颂，虚名敢认妄为真。何时风雨终宵话，剪烛重探众妙津。::||
清代::刘天谊::别君知隔几回尘，拳曲空留散木身。自昔茫茫谁误我，于今碌碌尚依人。文场科第迷高下，名士风流混伪真。底事嗜痂殊俗好，猥烦说项齿生津。::||
清代::刘天谊::订交倾盖意偏真，唱和诗函日又新。礼法竟邀青眼客，晨昏且喜素心人。庭无俗物方称雅，家有藏书不算贫。窃欲卜居从杜甫，可容王翰结为邻。::||
清代::丘逢甲::东风无奈别离何，万里行吟海有波。惭愧口头禅唱好，梵天无力缚修罗。::||
清代::丘逢甲::除旧居然又布新，溶溶四海一家春。皇威万里行儒教，八表同风拜圣人。::||
清代::丘逢甲::大九州当大一统，书生原有觉民权。待将宣圣麟书笔，遍布王春海外天。::||
清代::丘逢甲::艳词空谱荔枝香，磨镜遗闻事渺茫。谁改五花新院本，英雄儿女再登场？::||
清代::丘逢甲::彩凤辞笼恨未忘，九天呼吁传降王。赵家若赏平南策，第一功臣是五娘。::||
清代::丘逢甲::夺取鱼轩射雉场，此身仍属旧檀郎。美人甘为多情死，不肯昌华事汉皇。::||
清代::丘逢甲::两府谣传故国哀，看花长恨状元来。风流一觉刘郎梦，满地苔封碧瓦堆。::||
清代::丘逢甲::鸡笼山畔阵云阴，辛苦披沙一水深。宝藏尚存三易主，人间真有不祥金。::||
清代::丘逢甲::下邑弦歌惠爱长，天教道学启南荒。千秋墓畔文章土，化作幽兰九畹香。::||
清代::丘逢甲::万树秋声撼睡童，读书情趣逊欧公。挑灯自写纫兰句，一卷离骚当国风。::||
清代::张学林::又复冲寒去，鸡声引铎声。喑尘人迹起，残雪马头明。裘敝犹堪恋，装轻不碍行。岁华宁足叹，辛苦是平生。::||
清代::张学典::落日乘潮去，荆歌戏采莲。相逢娇不语，佯笑堕花钿。::||
清代::张学典::远烟笼翠舒新柳。春光暗向楼中逗。莫把绣帘开。东风引恨来。遥山云一带。人在云山外。芳草似离情。逢春处处生。::||
清代::张学典::力弱巧将纤缕系。粉翅翩翩，恐逐东风去。未解寻香花下度。玉人芳信犹耽误。轻薄却同飞絮舞。乍见疑真，扑向枝头堕。可是蒙庄幽梦破。魂消不识春归路。::||
清代::张学典::绛袖玉纤牵一线。新制云衣，冉冉凌空展。赵后香魂疑更返。东君谪作探花伴。斜逐游蜂过柳院。倦绣佳人，误扑轻罗扇。一自飘扬春不管。多情空把东风怨。::||
清代::张学典::嫩舒红，轻剪翠。拂拭新妆，一种天然媚。浅晕胭脂凝宿醉。力怯凭阑，香梦初惊起。映残霞，笼晓雾。娇态含情，欲语还羞吐。自是月中丹桂侣。一夜金风，吹向瑶阶聚。::||
清代::张学典::庭院萧疏落叶稠。数声寒雁起汀洲。惊回蝶梦故园游。翠柳凋残宁似惜，黄花憔悴不禁秋。仰看双影漫凝眸。::||
清代::张学典::溪水溶溶鱼唼唼，初上鸣桡木兰楫。雪羽䙰褷映倒光，晴光泛艳苍波阔。剪断春绡碧似烟，花垂两岸浓相连。澄明镜里红妆浅，菡萏新容出水鲜。风飘罗袖红丝蹙，山碧添愁眉半曲。悠悠玉浪浸春云，无穷柳色前堤绿。::||
清代::张学典::绣网蛛丝镜满尘，闲花狼藉不知春。深愁怕见梁间燕，犹是呢喃觅主人。::||
清代::张学典::内苑繁华柳放丝，御沟流水涨胭脂。欲将心事题红叶，未识随流付阿谁。::||
清代::夏曾佑::两年曶曶如无事，说道归期转惘然。俯仰遂无千古计，乱离难得一尊前。旧游历历归青史，秋雨沉沉入长年。愁见北河如带去，烟帆沙鸟湿云边。::||
清代::夏曾佑::有人雄起琉璃海，兽魄蛙魂龙所徒。天发杀机蛇起陆，羔方婚礼鬼盈车。南朝文酒韬乾战，西婉山川失宝书。君自为繁我为简，白云归去帝之居。::||
清代::夏曾佑::滔滔孟夏逝如斯，亹亹文王鉴在兹。帝杀黑龙才士隐，书蜚赤鸟太平迟。民皇备矣三重信，人鬼同谋百姓知。天且不为何况物，望先万物出于机。::||
清代::夏曾佑::寻常鲑菜浊醪陈，便尔匆匆过一生。往事已随名世去，出门便有大江横。狂言淩乱原无状，秋梦悠扬不计程。只是迷津何处问，十年随例约归耕。::||
清代::夏曾佑::十年不见两茫茫，忽尔相逢语转忘。一劫那能一宵说，此江未比此心长。琉璃厂外泥没脚，关帝庙前酒尽觞。自问只疑弹指耳，兀然相对满头霜。::||
清代::夏曾佑::江水湛湛枫树林，风弦袅袅女环琴。冥昭瞢暗成千古，吊靡波流见素心。阖视吾良秋柏实，化为繇草洞庭深。有情最算神州土，曾见提符直到今。::||
清代::夏曾佑::金堂慊慊憺忘归，百姓容容无所依。逴逴春秋愁览竟，淫淫雾雨湿征衣。三招悔拥来丹剑，每下真成监市豨。闻道仙人共啖粪，壶中楼观是耶非。::||
清代::夏曾佑::自从多难相离后，握手犹疑各梦魂。风雨沉沉灯火暗，杯盘草草语言温。十年旧事归青史，一卧沧江剩酒痕。扶醉登楼西望久，白云何日出山村。::||
清代::夏曾佑::天问无灵白日徂，素筝浊酒欲何如。起看天地斜阳里，浪策兴亡作计疏。古今几回蕉鹿梦，江湖相勖计然书。河流一道窗三面，赢得他年入梦无。::||
清代::夏曾佑::鸿飞本不为留计，竟见荒原万瓦稠。又举离觞辞旧雨，为思身世怯登楼。青山白浪驰黄海，暮雨孤灯过秀州。从此归帆好云物，分明点点入新愁。::||
清代::陈书（桃源人）::虎岫居然象虎成，岩间多竹惬幽情。此君日与山君对，啸谷风从嶰谷生。僧院时闻无俗韵，游人坐听有清声。白沙形胜誇雄踞，况复千竿戛玉鸣。::||
清代::陈书（桃源人）::定军山上定军寨，放眼望洋气壮豪。潮汐去来沧海阔，帆樯迢递碧天高。卦亭久见閒兵叠，鹿港多看集贾艘。幸际太平登眺日，安澜全不涌波涛。::||
清代::陈书（桃源人）::在山泉水本然清，此寺如何得此名。总为源来澄不滓，非同流出浊旋生。无沾俗垢无藏污，可沁诗脾可濯缨。好凿一池供净杯，禅心皓月印空明。::||
清代::陈书（桃源人）::问俗竟如何，家家茅结庐。有村皆种竹，无地不通车。秉穗赓多稼，鸡豚乐比闾。但令安作息，海宇即豳居。::||
清代::陈书（桃源人）::地势青龙转，溪流黑水通。街新为斗北，社旧是螺东。俗少嚣陵习，人敦礼让风。文明看渐启，士多气如虹。::||
清代::陈书（伯初）::蜜蜂无花祇趁人，春融滟滟天光新。庭阶燕坐听鸟语，何用身世愁无垠。官厨生菜源源至，天意可转哀吾民。尺泽何妨旬日匀，官身既老宁思莼。但憙子妇能和亲，此岂分外天无嗔。::||
清代::陈书（伯初）::海棠能作檐下花，梅叶先占旧年绿。吾庐春尚不欺人，到眼风光如转烛。去年还家万事足，岂料今年脱床褥。悠悠往事不堪思，鼎鼎征装宜结束。习勤运甓吾岂敢，独立庭前驱雀浴。::||
清代::陈书（伯初）::元祐诸公天人姿，庆历圣德天所毗。既清海甸卷怀已，不殚厥锷焉施为。乡党流风要人纪，文献晻昧烦探披。泉虚石伫盖可负，况咏华黍赓参差。青春登朝强仕归，猿鹤欢喜迎龙夔。摩崖浯溪兴不衰，老于文学今其谁。温良颜色入座有，时以句法相质疑。龙章凤姿爱鳖跛，乱头粗服参旄氂。东屯西瀼隔还往，岁四五至穷昏曦。坐公听水之斋思，松篁琴筑弹流澌。山举踏月夜半至，挟卷报道诗寻医。::||
清代::陈书（伯初）::北雁不来秋雨稀，湖云衔日游人归。轩窗卧愁诗又瘦，稻粱晚熟螯难肥。去年花黄蝴蝶飞，登堂别君觞交挥。诗书制序石林至，丰采映壁如云翚。我今不乐辞庭闱，君复流连淹帝畿。僧房独榻亦何有，垂稿忽怨缁沾衣。春来补被还相依，西山日落烟霏霏。骖鸾夜静呼灵妃，诗成且复忘朝饥。人生何处更称意，看取沧桑日夜非。::||
清代::陈书（伯初）::津亭东望生风波，隤阳西下无停梭。几回思归归不得，日手短墨窗中磨。偶逐闲游访水利，六井塞断亡东坡。凉风八月兼夜至，一洗花港稀留荷。句留为此直无益，顾恋岂复缘黎涡。平生出门罕穷独，豪气画壁歌黄河。此行有若随嫁媵，诗谶恰应乌投罗。三楹楼下鼠窥殡，夜见漆色黄成驼。严官之途始畏绝，缩足退食甘委蛇。著书未半忽昏卧，仰见梁燕先辞窠。起来绕屋唤佣仆，立意作达徵亡何。苍苔泠泠秋雨下，不饮恐被少陵呵。::||
清代::戴亨::冈回水抱陟还涉，紫气氤氲射眉睫。悄悄无声一夜霜，归途马上看红叶。::||
清代::戴亨::百年踪迹感飘蓬，兀坐萧斋听早鸿。纸帐梅花孤客梦，月明几度换秋风。::||
清代::戴亨::菱塘荇渚受凉风，渔唱鸥吟夕照中。举目骇看天水外，云峰千笏插晴空。::||
清代::戴亨::河梁怨别酒方酣，凛凛清霜拂剑镡。几日莺花春事尽，空教离思满江南。::||
清代::戴亨::草泥郭索遍江干，匡满玄黄菊未残。把酒持螯秋正好，不应空作画图看。::||
清代::戴亨::惨惨寒声一夜雪，千章乔木经摧折。劲节排风能力持，后凋不独称松柏。::||
清代::戴亨::阴云如墨树苍黄，空谷无人雪满冈。野雀集枯甘寂寞，不随春燕入雕梁。::||
清代::戴亨::天涯久客厌秋频，蟋蟀声悲泣露筠。孤馆深宵愁不寐，入帘残月静依人。::||
清代::戴亨::谩誇水镜别妍媸，一夕严风异昔时。我自不嫌寒彻骨，独留冰鉴照须眉。::||
清代::戴亨::竹影横阶月色凉，秋风淅淅洒衣裳。惊心忽听南归雁，回首云山万里长。::||
清代::钱念生::种出空山。更铅华洗尽，别破花关。灵根近移深院，称此悠闲。况又芳馨竟体，供瓷斗、格外清妍。孤高问谁似，野菊疏梅，伯仲之间。护兰情脉脉，问灵韵去后，几度凄然。从今得意，合教相对忘言。未许蓬蒿甘老，伴佳人、暗与流连。盈盈小窗畔，瘦影如侬，越地相怜。::||
清代::钱念生::出手枝高，恁般细蕾寒成簇。暗香生玉。牢把葳蕤束。最早春光，又恐春光促。低低嘱。慢些开足。不许风丝触。::||
清代::钱念生::彻骨五更风。吹聚霜浓。寒帷更觉冷重重。瘦竹声声敲不住，涛涌虬松。淡日忽朦胧。烟雾轻笼。封姨暗暗弄神通。想是欲传梅信息，特地寻侬。::||
清代::钱念生::一样清辉，许多寒气。玻璃澄澈冰轮里。近人流欲湿侬衣，万分爱惜眠还未。光动帘珠，影横窗绮。空阶泼冷浑如水。果然暗地约姮娥，夜寒偏耐雕阑倚。::||
清代::钱念生::昨夜长空烟雾里。凛冽西风，暗地生寒峭。冒冷推窗才始晓。千山一抹青春老。日乍红时阴变了。料也情多，怕损飞花貌。便算侬家祥瑞早。阶前玉树天然好。::||
清代::钱念生::闲愁如许。心小难藏贮。幻出丝丝飞欲去。又被眉峰锁住。亭亭独立阶西。此心试问谁知。只有怀中明镜，照伊一点情痴。::||
清代::钱念生::风急寒吹早，灯昏绣懒挑。飕飕飒飒打芭蕉。暗把梦魂惊散。小窗寮。气逼秋衾冷，声和落叶飘。凄凉无限此清宵。便没些儿离绪，也魂销。::||
清代::钱念生::风风雨雨。暗地相催，春光到此将别。欲待款留，无计反增凄切。东君怎不体谅，促春回、把人抛撇。更望里，尽销魂、只见落红堆积。每到春归时候。便引起、愁肠细丝如织。杜宇声声，不管旧时相识。枝头报春去也，恁忘情、了无怜惜。怎似我，倦伤春、还恋此日。::||
清代::钱念生::风雨连绵不断。残韵馀香零乱。著意留春，难将春绾，转眼红妆换。寂寂小庭飞片片。花梦可怜谁管。最算是多情，怜香蛱蝶，犹是寻花伴。::||
清代::钱念生::春一线。几点梅花新绽。残雪初融莺未啭。青归杨柳眼。几缕轻风剪剪。怕煞寒生庭院。依旧小楼帘半捲。待他双燕转。::||
近现代::陈毅::投生革命即为家，血雨腥风应有涯。取义成仁今日事，人间遍种自由花。::||
近现代::陈毅::南国烽烟正十年，此头须向国门悬。后死诸君多努力，捷报飞来当纸钱。::||
近现代::陈毅::断头今日意如何，创业艰难百战多。此去泉台招旧部，旌旗十万斩阎罗。::||
近现代::陈樗::天外随阳雁欲慵，稻粱谋尽有相从。西山顽石怜精卫，金谷明珠笑懊侬。薪胆初闻忘越耻，蕨薇竟见拜周封。于今四海多归客，昔日王阳到处逢。::||
近现代::陈樗::偃蹇瑶台见佚女，高辛先我恐湘累。相从只惜雀无角，不好非关鸩做媒。从此汉皋温玉佩，却教歇浦寂珠綦。劝君珍重高山操，并世倘逢钟子期。::||
清代::陈蔼如::一城如斗傍山丘，岭表钟灵此地收。龟海碧波盈万顷，羊峰翠黛壮千秋。夕阳西照禅宫古，风景南来隐洞幽。最喜娄湖漂胜溉，昂然狗石镇中流。::||
近现代::陈寥士::世路浑如蜀道难，茫茫只乞一枝安。少年盛气终成悔，老屋秋风渐觉寒。梦影吹魂多惝恍，泪痕涴袖各阑珊。平生肝胆消磨尽，但向樽前记小欢。::||
近现代::陈寥士::环中象外多清思，华国词章见一斑。诸子高吟黄歇浦，不才归卧赤堇山。向阳衣锦人知宝，投暗明珠我未顽。遍让诸方成彻悟，砉然声律出禅关。::||
近现代::陈锦汉::待月倚楼西，坐久夜未上。四顾景茫茫，昏黑穷远望。层霄暮霭合，贝阙失清旷。明河淡不辉，繁星见三两。纤阿御晶轮，寂密秘音响。美人在何处，引领空惆怅。归卧息烦襟，澄怀悟色相。无心引月看，玉镜照窗朗。::||
近现代::陈锦汉::西士谈天演，持论亦多偏。优胜而劣败，其然或未然。项籍战百胜，身殒乌江边。高祖师屡北，终竟天位传。胜者何必武，败者庸非贤。安在万夫雄，尽操必胜权。下士竞文战，过合亦天缘。多才盛文藻，仕路多迍邅。庸人一朝倖，稳步升鼎铉。时乖巧逊拙，运至丑增妍。造化无成心，物候有变迁。第凭寸管窥，乌知浩荡天。::||
近现代::卢青山::天欤何狠，昨日闻婚今日见。慵倚同行，一语寒暄冷若冰。我真倦矣，总为人波风里水。何日波平，来去无心岫上云。::||
近现代::卢青山::年来惆怅，凿壁偷光稍觑相。胆战询人，始识云英嫁已成。雷飞渊默，意欲全抛心怎绝。闻道春来，弃我隆冬独不回。::||
近现代::卢青山::元月廿六，醉入红楼听舞曲。数月无踪，忽见幽灯映面红。移腰小步，看尽回风飘雪舞。欲乞圆苍，赐与今宵一世长。::||
近现代::卢青山::芳名未识，唯恨相逢呼不得。既识芳名，又恨闻名意已惊。一年如此，明岁敲门先已至。争奈孤怀，三百六天不可挨。::||
近现代::卢青山::月能三见，三月未完缘已满。更欲相寻，十二楼台路未明。相逢道上，一语寒暄无异样。交臂匆匆，留下衣香袅不穷。::||
近现代::卢青山::球台对峙，往返圆珠飞玉驶。有口如无，一桌相离似海湖。嗟身不化，化作轻球今世罢。得近芳肌，百折残躯死不辞。::||
近现代::卢青山::球台初见，笑似桃花风里颤。细喘红潮，小拍当胸作扇摇。嘉名未探，梦便相逢情怎唤？起枕茫然，三月馀风特地寒。::||
近现代::卢青山::昨夜微霜，沉醺踏月，手握金觞。往事难寻，新年即至，有泪千行。玉人冷淡何方？短梦又、依依断肠。宿醉初开，新书懒与，一瞬斜阳。::||
近现代::卢青山::细数年华年又换，更数平生，无一成心愿。惆怅情怀灯样暗，开门聊作今宵遣。明月想应千岁倦，独守空天，孤漠无人管。夜夜长祈云作伴，云来却把清光掩。::||
近现代::卢青山::萧叶风中语静微，晴天空照万家梅，岁云暮矣子安归。醉后荒唐醒后悔，迷时快乐悟时悲，一年功业此循回。::||
明代::张弼::倏如炎火忽如冰，荣辱升沈不可凭。直道且须随我好，抗言那计被人憎。千钟有分还充腹，一枕无由便曲肱。从此名亭聊见志，侧身天地自兢兢。::||
明代::张弼::南安北寺足徜徉，公务清游两不妨。玉版禅师参茗椀，金莲侍者供檀香。墨花洒洒孤亭雨，剑影翻翻五岭霜。分付山林老𤠔鹤，好分一半作黄堂。::||
明代::张弼::东山绝顶蒙川馆，北寺奇观铁汉楼。杭汴两州南北宋，乾坤二老后先刘。龙腾凤舞英雄气，鸢赫鸱张富贵羞。我奉瓣香祠下拜，灵风吹面发飕飕。::||
明代::张弼::西风昨夜送鸳鹅，南国美人归兴多。一顷新田收晚稻，数椽旧屋补秋萝。生憎燕市繁华梦，自和吴侬欸乃歌。社友邻翁应迓我，黄鸡紫蟹醉红螺。::||
明代::张弼::过岭囊箱下濑船，丁夫昼夜少安眠。薄田荡尽犹输税，恶客频来横索钱。穷发东南皆赤子，举头西北有青天。不才无计苏民困，贪禄乘轩自赧然。::||
明代::张弼::张相新祠何处寻，梅花岭上最高岑。云封一室藏金鉴，泉滴层阶奏玉琴。后世竞传开路迹，当时未尽补天心。李猫耸耳青骡远，独立西风慨古今。::||
明代::张弼::时将小至始凄风，锦树溪山富贵冬。丞相祠前荐浮蚁，将军岭上望高鸿。紫云西北三光近，沧海东南万国通。乐与故人同一醉，欲骑黄鹤从飞龙。::||
明代::张弼::一回相见一清吟，短发繁霜岁月侵。浪迹谁怜南又北，旷怀自信古犹今。越王台北秋风早，张相祠前暮雨深。莫问玄都痴道士，红尘回首欲投簪。::||
明代::张弼::落木风高白雁飞，登山临水送将归。一时景物黄花帽，十载情怀绿酒杯。庾岭无尘侵我扇，谢安有月近人衣。梅关明日频回首，醉墨留香在翠微。::||
明代::张弼::我哭慈亲眼欲枯，又闻君哭在长途。凄凉鼎釜新加秩，零落波涛旧绣图。无限寻思浑梦鹿，有怀反哺不如乌。麃将太史新铭刻，留与闺门作范模。::||
近现代::黄绮::如花人面端端地，水上相逢。言语难通。看是停桡欲就从。风吹漫理青丝发，意态从容。旋剥莲蓬。抛打香腮惹阵红。::||
近现代::黄绮::女儿烂漫真奇妙，倒坐船头。的的歌喉。水面听来特地柔。移时船到水深处，不信含羞。尽解鞋兜。赤脚当娆打水浮。::||
近现代::黄绮::山光桥影依稀见，远听鸣蝉。水国漫漫。忘了人间六月天。清香引向花开处，小住游船。轻管低弦。桨触清波水濑圆。::||
近现代::黄绮::不教湖上怀西子，胜似西湖。沙岸回纡。碧水青天上下虚。且持短棹闲摇去，细柳风馀。白藕花疏。明月清光水面铺。::||
近现代::黄绮::谁伴。夜久衾衣暖。失却归期，日日从头算。小窗西。远山低。待得床前月下晓鸡啼。::||
近现代::黄绮::处处村烟傍晚浮。闲行倦坐曲江头。最怜野渡疏杨岸，一段斜阳三两鸥。风细细，水悠悠。为谁多意总凝眸。浮云卷起西山去，一片孤帆晚未收。::||
近现代::黄绮::草上铺烟绿共肥。融和天气踏青时。美人风里曳罗衣。柳岸燕飞溪水软，杏林莺语夕阳低。游情怎耐耐春宜。::||
近现代::黄绮::曲径深幽，月来竹影光寒薄。长鸣啄啄。白羽西飞鹤。起舞蹁跹，舞袖凭虚托。须吹着。笛声清弱。一曲寒梅落。::||
近现代::黄绮::风断续。月照离怀摇案烛。梦乡原不分南北。梅花应是飘香国。栏干曲。关山别后萧萧木。::||
近现代::黄绮::江上立。鸥鹭闲云相共白。波平日暮千峰出。多情今日多回忆。无消息。雪融春信寒梅碧。::||
近现代::卢青山::肯德垃圾产于西，狗彘之食人弃遗。一入吾夏何神奇，彼上等人群趋之。如蝇得矢相推挤，莸邪薰邪谁曾知。齿牙满地光迷离，岂遑顾此且朵颐。出门矫首行施施，顿觉其母白其皮。::||
清代::张玉纶::愁见棠花满路红，聊因修褉出城东。都将旧事付流水，尽敞虚怀当惠风。洛邑销沉王气歇，金人湮没霸才空。此生不过蜉蝣寄，诗拟羲之感慨同。::||
清代::张玉纶::英气横眉宇，群儿那足论。相惊呼小友，溺爱等诸孙。鸢马閒情少，诗书素好敦。鹏抟知在迩，还望访蓬门。::||
清代::张玉纶::君素少称许，胡为誉独过。定知相爱甚，翻觉抱惭多。袜线难成寸，蹄涔苦不波。逢人休说项，无赖是狂歌。::||
清代::张玉纶::蔼蔼春风座，雍雍大雅歌。胸襟媲湖海，文笔挽江河。立品秋金鍊，观书月镜磨。留都式多士，旧学那愁讹。::||
清代::张玉纶::芳名传蜀黍，嘉种遍辽东。盛夏千竿绿，当秋万穗红。影全迷渭竹，色欲艳江枫。漕运天仓满，飞随海舶风。::||
清代::张玉书::项王祠枕长河水，拔山气沸惊涛起。阴森白昼啼鼪鼯，萧瑟西风黯菰米。座傍乌骓伏不鸣，馀怒犹欲乘云腾。想象悲歌出垓下，可怜遗恨迷阴陵。英雄坎壈识天意，失路东归亦何济？万户轻身赠故人，一死何颜见义帝？往事东流逝不回，雌雄壁垒空尘埃。君不见下相城头望丰沛，樵歌暮上歌风台。::||
清代::张玉书::六代繁华有中兴，浇愁倾尽酒三升。画船箫鼓春如海，便逐东风到秣陵。几度秦淮打桨行，河房士女夜吹笙。栖鸦流水传佳句，总为亚男得盛名。玉树江山百感何，白门杨柳影婆娑。舟回三十六陂月，醉听吴侬白纻歌。青溪楼上小勾留，灯火连宵璧月收。一霎南朝春梦醒，可怜淮水自西流。::||
清代::张玉书::大雅扶轮力不疲，频开盛会继南皮。论交我愧非东野，知己君诚似退之。海国鸥盟应共守，骚坛牛耳每相期。吾侪图报无多物，一个银瓶一首诗。艺苑蜚声笔一枝，天真醇朴是吾师。学穷宋理词能达，吟洽唐音句绝奇。静坐人皆慕明道，寡言我欲拜钦之。从来汐社关心甚，海内风骚仗主持。::||
清代::张玉书::銮舆晓出传宫漏，万乘春蒐控玉鞭。十二羽林雕辇后，三千犀甲幔城前。招摇色映长堤直，华盖香凝禁树妍。脱臂饥鹰霜距疾，嘶风彀骑雪花拳。龙鳞乍晃云霄上，虎旅同趋日月边。褒鄂宗臣张左纛，薛岐帝胄领中权。衔枚受律连营肃，射柳分弓七札穿。觱篥声中看队列，铙歌曲里促觞传。丁宁诸将投戈日，长忆先皇讲武年。驷介踏云还紫禁，六飞扶日下青天。威驰塞北名王垒，风靖滇南涨海烟。指顾销兵资庙略，两阶舞罢谱虞弦。::||
清代::张玉书::六纛双旌隐画扉，月明霜白路人稀。燕归不识将军垒，犹认乌衣旧宅飞。::||
近现代::范廷铨::东山别墅五湖滨，看菊何须问主人。老圃黄花香晚节，培成桃李满园春。::||
近现代::范廷铨::自怜家住湖山窟，多半名山不记名。霜稻千畦松万壑，钿车如在画中行。::||
近现代::范廷铨::茗椀清谈试竹炉，香山耋老竹林徒。惜无摩诘丹青笔，来画西园雅集图。::||
近现代::范廷铨::清秋挈伴扣禅关，古寺奇峰四面环。饱啖僧厨香积后，小亭闲坐看秋山。::||
近现代::范廷铨::白云洞口少游人，老树荒庵祀洞宾。一瓣心香莲座拜，灵签私自问终身。::||
近现代::范廷铨::古寺深山暑气清，禅房花木道心生。解除烦恼伊蒲馔，唤醒痴迷梵呗声。鹿苑谈经难度劫，龙华高会未销兵。愿施我佛慈悲法，常护梁溪百里城。::||
近现代::范廷铨::雨后湖光众绿生，扁舟容与布帆轻。峰登鳌背山争出，浪击鼋头水有声。槐柳池塘人话旧，瓜壶场圃鸟催耕。明年倘集兰亭褉，愿借名园斗酒兵。::||
近现代::范廷铨::金谷园林绿野堂，蠡湖四面地中央。看山楼阁蒹葭绕，近水亭台菡萏香。我辈俊游青雀舫，人家团聚白鸥乡。他时赏桂延秋月，欲借枫台斗酒觞。::||
近现代::范廷铨::近水遥山画不如，王家别墅辋川居。瓜壶场圃宜调鹤，菱芡池塘待养鱼。桑柘连村杨子苑，柳桃夹岸郑公渠。年年约我看花节，深感虞翻尺素书。::||
近现代::范廷铨::万顷平湖一镜开，辋川别墅小蓬莱。新亭风景支筇赏，画舫烟波载酒来。佛寺庄严映花木，仙山飘渺见楼台。明年梅柳春光早，预约刘樊共举杯。::||
近现代::张海鸥::声声世友老邱兄。犹似当年北大行。一塔湖图同悟道，多维术业各燃灯。我思厦海三千水，君恋羊城五色荆。生计艰难无南北，心香馥郁且娉婷。书生自古亲风雅，狷士从来淡利名。偶向长天抒远志，惯凭陋室寄幽情。诗成冷暖知音赏，课罢弦歌意绪平。湖畔春风舒碧柳，林中细雨润秋英。素心人远文章富，采菊情真趣味盈。李杜苏黄固天纵，邱王蒋蔡亦时膺。名山事业期万古，大树芳华忍凋零。一代风流纷驾鹤，燕园薪火任传承。水明楼里夕阳邈，双柳居中晓月清。枕上依稀存往事，梦中执手还未名。忽然岭表飞鸿至，恍若师兄召唤声。千里何辞怜病榻，不将老泪濯君缨。::||
近现代::张海鸥::简子踞高雄。天南有古风。翰墨辞章美，诗书道艺隆。杏坛骚雅续，古今学术通。西子湾前锦，寿山顶上松。时时惊俗眼，照月一孤鸿。温淳孺子色，天真意态丰。白衣访康乐，疑是玉色骢。遂教燕云子，长钦高士容。我亦传古道，乘槎渡海东。论剑重执手，襟抱又融融。人生虽如梦，苦乐必相从。天道酬勤善，祥瑞佑玲珑。君家芝树润，兰蕙耀飞龙。学人会天贶，再续旷世功。访古追行迹，现地觅诗踪。秦岭阴晴壑，枫桥夜半钟。长河解鹳雀，雁塔证唐宫。诗国江山美，一一待简公。归来耽著述，弦歌绕碧丛。殷勤理园圃，丹桂郁葱茏。劬劳育桃李，我心戚戚同。虽云沧海阔，羽扇会相逢。::||
近现代::张海鸥::今宵风雨作，吹梦到长安。依稀执君手，晏笑话当年。燕赵风华子，寒窗此世缘。放言今古事，对床夜语眠。闻鸡方起舞，北斗正阑干。斜月池边柳，繁星霜外天。陋室箪瓢苦，怡然诵孔颜。君志在删述，希圣亦希贤。我志如混沌，苍茫云海间。男儿三尺剑，沥血踏关山。君饮京华水，立身国子监。我似飘蓬转，徙北复迁南。问道途虽异，儒士重衣冠。杏坛两夫子，文采润苍颜。老来耽著述，立德复立言。天命虽已悟，传道正无闲。秋风苏病骨，飞鸿越海传。山高流水远，亦如咫尺间。李杜三夜梦，苏黄百代仙。念此心戚戚，披衣写素笺。锦瑟华年事，历历若目前。此夕云蔽月，卮酒忆婵娟。::||
近现代::张海鸥::丁亥秋深丹桂香。采石矶古蔽甘棠。马鞍佳节邀文士，清茶美酒论辞章。君不见，江东自古英雄地。父老常矜霸王义。长江到此久徘徊，犹恨当时骓不逝。里人至今能楚歌，歌中无限虞姬泪。楚汉纷争已如梦，唯有乌江儿女不坠青云志。我攀楚山访楚津。楚江之水碧嶙峋。未到矶头先一笑，诗人捉月事传神。但闻千秋酒气醇。太白衣冠孰与伦。自从乘鹤谪仙去，年年卮酒酹江滨。造化有情佑当涂。当涂县古圣贤殊。李白醉卧青山下，草堂历历授书图。宋有缙绅郭祥正。传道授业尊孔孟。诗赋辞章称国手，东坡居士爱且敬。又有名士李之仪。江头江尾说相思。曾是东坡幕府客，一旦获罪姑溪居。溪旁邂逅杨家女，肯许弦歌患难随。诗人意气酬知己，流芳万古一编词。当涂山美数藏云。山深林密蕴斯文。竹里夕晖斜照壁，寺垣犹存香火熏。更有古碑连理树，人道名媛才士坟。沉埋眷侣神仙骨，忘年情事已纷纭。庆云明府来祭奠，乡梓至今长忆君。是处青山可埋骨，先生勋业自氤氲。轻拭残碑辨古字。行间无限沧桑意。且奉江山一杯酒，愿共贤达陶然醉。::||
近现代::张海鸥::吾爱大雅士，啸云意气殊。诗心通古圣，骏骨任长途。天柱邻西岳，皖水毓清儒。家学温且厉，庭训孔颜劬。皇天谪文曲，旷世一梦芙。苦其心与志，劳其体与肤。蹭蹬数十载，学富五车书。去京还淝水，包拯祠畔居。忧国忧民意，一饭未尝疏。性情兼义理，深心愿世苏。诗名悄然起，四海许执觚。文章丕正气，乾坤一丈夫。我意钦国士，东来访诗庐。相逢颇恨晚，相知复相娱。放言今古事，议论识贤愚。切磋长短句，妙语若联珠。齐山寻秋影，九华共凌虚。宜城黄梅好，笑我赏丹姝。七步成绝句，才思敏若狐。妙词承三赐，高华气韵舒。从此心相许，冰心鉴玉壶。江畔三分月，长照南海桴。::||
近现代::张海鸥::君不见，秋风起兮枫叶红。霜天远影又归鸿。客子临风孑然立，落叶纷披叹飘蓬。君不见，天寒酒冷无红袖。词客独怜红叶瘦。秋池水涨风敲竹，孤灯夜雨听滴漏。漏断天明乌鸦号。海东红日逐波涛。征帆隐隐水云际，雁阵秋声又相高。何来浪子舞长刀。何来墨客弄狼毫。何来溪畔飘潇女，为谁浣洗任劬劳。遥看山头积雪白。落叶无边迷阡陌。箫声断续蝉声稀，枫叶如丹醉行客。馆旁大山名丹泽。山中飘渺多魂魄。弘法大师神清肃，端坐千秋传经策。晨昏络绎焚香客，执着叩破茫茫额。却看海月生残夜，凡夫怎解乾坤坼。又看高高富士山，何时焚尽俗生厄。人来人去无留迹，唯有枫林照水依然红赫赫。枫叶逢秋自在红。我执红叶叹匆匆。人生难如红叶永，岁去年来无始终。千林万木郁葱葱。雾绕云环默默峰。静观世事悠悠变，物换星移总从容。忽忆步兵卧枫林。湛湛长江动歌吟。穷达荣辱浑常事，名士风怀万古歆。又忆风流杜司勋。停车爱晚意气殷。扬州梦醒十年酒，又醉霜叶卧白云。最感李杜情恻恻。落魄犹恐枫林黑。祸福虽然不可测。但祈明月千里长照诗人好颜色。高山流水固怡心，故人入梦尤难得。天外长怀故园秋。踏雪怜枫怎解愁。频将卮酒销残梦，又恐枫残客子眸。玉人万里盼归舟。问君何事苦淹留。君不见岁月无涯人生短，时光难复鬓边秋。君不见志在四海好男儿，逢秋亦解忆妆楼。拔山盖世楚霸王，犹恋虞姬半面羞。樱花红叶虽然好，怎解闺中寂寞秋。念此归心忽似箭，且将书卷一囊收。中夜徘徊枫树林，缓拾红叶写清讴。弘法山前深稽首，且任白云红叶栩栩凌风载归鸥。::||
近现代::张海鸥::君不见，长岛年年美琼樱。春来处处溢樱酲。新妆络绎承天赐，艳质联翩舞后庭。君不见，一树樱娇可倾国，树树樱凝可倾城。粉蕾如腮羞少女，雪葩如玉绽壶冰。素面仙风清到骨，无尘无隐自高情。遂令举国人如醉，露艳香浓尽寻樱。和服玉女声娇细，长剑雄男慎横行。鹿儿岛上开琼宴，札幌城中舞娉婷。上野园中人掬玉，京都阙下士含英。暗香脉脉随流水，疏影盈盈逐新晴。传语四海怜樱者，把酒临风听我樱花行。樱花美艳春风倚。美人脂粉郁芳芷。不知人面与樱花，落雁沉鱼孰能已。却问楚汉咸阳客，衣锦何须还乡里。又问燕赵风华子，男儿何必衣冠紫。此生此地一观樱，清怀澹荡俗心已。樱脸樱唇漾樱氛，樱林樱士携樱姊。武士争雄文士狂，妖姬倾倒红颜子。红颜自古最痴情，芙蓉女儿为情死。绛姝弱质犹葬花，神瑛惜玉酬知己。世人但解爱樱花，谁止樱魂委流水。可怜天下有情人，几时执得长生蕊。樱魂零落苦难久。月夜春江樱浦口。雨中独立惜樱人，伤情饮尽樱花酒。樱魂飘渺知何处，随风随水随晨帚。抛家傍路萍踪碎，不若寒塘枝枝藕。寻郎愿凭风万里，又恐樱色难持久。记得去年赏樱时，玉色天香盈君手。樱花四月芳菲尽，玉人折尽门前柳。待得樱花却来时，莫教白云变苍狗。君看庭中一树樱，寻遍天涯何处有。樱花月影印苍苔。倦客天涯久徘徊。春深孤馆叹孤旅，穗上佳人懒画眉。湘南虽有樱花艳，苦无素手共衔杯。西园数遍樱千树，馨香怎致君袖怀。芳华入土还生树，青春一去不复来。君不见，秦野樱林长短材。弘法大师几度栽。吾妻山上缘何发，浅见溪头为底开。君不见，樱林树树皆连理，樱樱相顾委尘埃。鸳鸯同戏樱花水，听风听雨总相隈。樱花开复落。无苦亦无乐。荣枯皆随分，来日还同昨。长伴富士千秋雪，惯看林下闲庭鹤。风暖欣然生，雨打怡然落。不恋枝头势，不染市廛浊。倏忽来去俱无言，不争华庭与沟壑。来如蓝天一片云，去似夜空一灼烁。任尔天真烂漫女，采于芳枝弃于陌。纵得千秋一知己，不负人间寻常约。樱怀自古无怨艾，樱色从容唯淡泊。临岐寄语爱樱人，随意花间年年酌。::||
近现代::张海鸥::忆昔负笈日，白雪认红梅。春城高树下，西风黄叶飞。郭师怜商隐，王师山谷才。寒窗温李杜，清夜酌新醅。相携万里路，最忆是峨眉。倏忽十九载，秋霜岁月催。京华无倦客，岭表孤鸥颓。故人忽入梦，遗我五色杯。惝恍松江酒，迷离妆镜台。华清池上柳，白山雪皑皑。沧浪千古事，今夜一徘徊。馥郁悄然逝，花雾尚萦怀。::||
近现代::张海鸥::韩子迁谪地，千载厚人文。会通方成化，遗泽被斯民。鳄渡秋风爽，开元寺院深。湘子桥树老，文公祠墨殷。枫溪荟众艺，入眼叹纷纭。谪宦沉船渺，贤达修葺存。书院千年古，学府百岁新。韩江秀其貌，韩山慧其神。杏坛传薪火，春风作育人。家家亲翰墨，诗书礼乐淳。彬彬文与质，桃李馥芳馨。文曲千年别，重来降饶门。选堂承天运，大才旷世尊。学惊天下士，艺绝四海伦。里人频额手，焚香谢天恩。复有风华子，学术夸吴陈。承学康乐士，平原未名人。文章称国手，清流据要津。宗风代代业，文华岁岁勋。俊杰遍寰宇，举世敬潮人。::||
近现代::张海鸥::穗城无霜雪，冬夜作春游。岸古参差树，江深长短洲。弦歌萦绿岛，星海带沧流。陶公翰林士，南行作遨头。清编天下文，谈笑鬼神愁。一杯谢台阁，江山处处讴。吴子文章秀，学名四海修。谦谦君子意，霭霭骨气遒。康园尊大隐，国士乐同俦。赵郡邯郸子，燕云岭表鸥。巴蜀岳家珍，相从望江楼。华灯纷七彩，良夜二沙头。临水品佳茗，清香齿颊留。纵谈今古事，雅兴渐悠悠。红袖悄然换，参横斗转牛。相约银川会，共赏塞上秋。::||
清代::萧道管::薄帷淡如烟，春阴浓于墨。窗前倚复倚，稍觉寒恻恻。顾兹瓶中花，倍有销魂色。因思成小筑，万本会香国。南轩坐管领，红紫面皆北。太阴有炼形，暄妍未为得。::||
清代::萧道管::酴醾香梦何匆匆，花散天女褪紫红。天然金玉抱奇相，锦绣照耀谢化工。美人薄采不盈掬，宜田待女怨东风。烟携雪挺搴素袂，淡黄深白摇绮栊。低垂蕙帐悄然觉，蘅芜恍惚把芳丛。残蜂倦蝶不到处，无衣妆额尤玲珑。美人何日不成虹，白云黄竹逢西东。::||
清代::萧道管::秋声不起青杨巷，夜色平分黄篾楼。晒罢残书无个事，诗情伫到个萤流。::||
清代::萧道管::西风不算清凉伞，南阮无多黄竹箱。拥得桃笙背镫坐，月痕如水过东墙。::||
清代::萧道管::定有琼楼特地凉，银河烂熳起红墙。黄姑曝惯黄绵袄，不领天孙云锦裳。::||
清代::萧道管::水田真漠漠，雨后少人耕。白鹭不飞去，相随立复行。::||
清代::萧道管::梨花零落尽，独有豆花肥。多谢东风意，微香吹扑衣。::||
清代::萧道管::荠麦东风绿，菜花斜日黄。郊原好颜色，生色上衣裳。::||
清代::萧道管::春暮花飞尽，无人寂闭门。满庭苔草色，诗思在黄昏。::||
清代::萧道管::微月澹空庭，薄云天际青。鸣蛩犹阁阁，瘦蝶已星星。曲院蕉疑雨，疏窗镫似萤。江潮少焉至，荻叶最堪听。::||
清代::曹家达::独立感寥廓，那堪又送秋。寒风送山谷，猎火上城楼。辽海荒边备，孤亭回暮愁。谁家江上月，夜夜大刀头。::||
清代::曹家达::沧海渺然去，云霄一羽毛。乱流出平野，落日响寒涛。边障风云接，山崖禽鸟号。谁怜匣中剑，郁怒感萧骚。::||
清代::曹家达::风萍殊偶尔，登眺亦相从。南郭一为别，西山无此踪。孤吟籍衰草，遗响咽寒松。天末夕阳下，横江浮乱峰。::||
清代::曹家达::何年封植此，乔木已成林。一夜北风起，乱山黄叶深。寒潭新镜藻，荒礀古琴心。石磴经行处，鸟啼空好音。::||
清代::曹家达::山门何代启，草路没高岗。独鸟骇人影，幽花扶女墙。萧台吴鹤市，言墓鲁灵光。吊古一长叹，秋风来大荒。::||
清代::曹家达::昔闻破山寺，今践古丛林。野鸟唤行客，路旁秋草深。回溪抱人影，落日繫乡心。送我碧山下，寒泉空好音。::||
清代::曹家达::哀乐并中岁，凉秋感鬓丝。况当淆絮语，无处慰相思。木末层云暮，莓墙暗雨时。天涯芳草歇，羁客欲何之。::||
清代::曹家达::草露湿人影，天风吹树根。遥情澄爽夕，愁绪入秋门。月落易成忆，灯阑每断魂。谁怜岑寂意，无梦又黄昏。::||
清代::曹家达::贞娘渺何所，落日满苏台。溪水依人静，山光抱影来。钟催啼鸟歇，林锁野花开。回首登临处，长吟一俯徊。::||
清代::曹家达::独夜觉无侣，疏灯照苦吟。思和残雨断，魂傍晓钟沉。芳草不遗远，绨袍空好音。君山试回首，寥落望乡心。::||
近现代::叶嘉莹::是岁不知有恨，逢人艳说多情。而今真个悟人生，恨多情转薄，春老燕飘零。剩把虚窗邀月，一编好读秋明。长街何处报更声，夜灯应有意，故故向人青。::||
近现代::叶嘉莹::记把聊斋灯下读，少年情绪偏痴。生生死死系人思，至今窗影下，仿佛鬼吟诗。莫道十年如一梦，梦醒亦复如斯。北邙山下夜乌啼，才看青鸟至，又见湿萤飞。::||
近现代::叶嘉莹::叶已经霜别故枝，垂杨老去尚余丝。一江秋水蘋开晚，几片寒云雁过迟。愁意绪，酒禁持，万方多难我何之。天高风急宜猿啸，九月文章老杜诗。::||
近现代::叶嘉莹::一瓣心香万卷经，茫茫尘梦几时醒。前因未了非求福，风絮飘残总化萍。时序晚，露华凝，秋莲摇落果何成。人间非是堪惆怅，帘外风摇塔上铃。::||
近现代::叶嘉莹::烛短宵长，月明人悄，梦回何事萦怀抱。撇开烦恼即欢娱，世人偏道欢娱少。软语叮咛，阶前细草，落梅花信今年早。耐他风雪耐他寒，纵寒已是春寒了。::||
近现代::叶嘉莹::草袭春堤，波摇春水，庭前冻柳眠难起。闲行花下问东风，可能吹暖人间世。柝响更楼，钟传野寺，几人解得浮生事。兢将韶秀说春山，争知山在斜阳里。::||
近现代::叶嘉莹::开到藤花春色暮，庭前老尽垂杨。等闲离别易神伤，一杯相劝醉，泪湿缕金裳。别后烟波何处是，酒醒无限思量。空留佳句咏天香，几回寻往事，肠断旧回廊。::||
近现代::叶嘉莹::记得南楼柳似金，隔帘依约见青禽，空花梦好酒杯深。昨日偶寻黄叶路，西风老尽少年心，恁时争信有而今。::||
近现代::叶嘉莹::蚕族初成四月天，紫藤开遍柳吹绵，一春情绪落花前。海燕来时人未老，王孙去后草如烟，忍将哀乐损华年。::||
近现代::叶嘉莹::漠漠京华十丈尘，浮生常是感离群，眼前谁是意中人。新柳染成江岸绿，燕刍老尽画梁春，等闲情事亦消魂。::||
清代::戴亨::久钦道范甫追随，旋送文旌出凤池。易水沙清霜落后，燕台风急雁来时。暮云遥忆孤村暝，晓露寒思匹马迟。立雪心依归路杳，前途应见别离诗。::||
清代::戴亨::百年超识慕樵渔，牢落长随万卷书。震世声名归艺苑，出尘踪迹寄僧庐。黄沙蔽目燕山道，白草连天塞上居。潦倒逢君应一醉，高楼呼酒雨晴初。::||
清代::戴亨::万水千山信使稀，书传艰苦到边迟。谩言绝粒真难拯，即便多金岂易赍。目断武夷云起处，魂迷沙漠月沈时。两乡怅望乾坤末，泪洒悲风总未知。::||
清代::戴亨::衰草离披白露凉，草根蟋蟀近匡床。支颐恍惚闻残□，欹枕迢遥到故乡。悴貌入庐惊弟妹，高堂挥泪诘行藏。一声梦断南归雁，月照寒窗秋夜长。::||
清代::戴亨::高原原上暮横烟，辽海燕山路几千。霜介树头催落叶，衣寒天畔未装绵。砌蛩凄语深更月，风□寒敲欲曙天。展转寸心摧已折，秋来终夜不成眠。::||
清代::戴亨::挟策艰难献帝阍，冀邀升斗赡朝昏。那堪孤客天涯境，尽是双亲梦里魂。刺眼寒花三次发，惊心白露九秋繁。望乡时倚庭前树，冷雁哀笳满蓟门。::||
清代::戴亨::秋深景物尽萧条，此日登临兴岂豪。风捲黄沙连野阔，鹰抟紫塞振云高。闭门不落儒生帽，怀土愁沾客子袍。独对茱萸频自酌，醉横孤剑读离骚。::||
清代::戴亨::百年怀抱竟何成，仓卒羁魂恨未平。客里一棺凭友葬，边荒八口仗谁生。义当身任无他诿，泪为家贫暗自倾。杯酒酹君君有识，九泉应鉴故人情。::||
清代::戴亨::经年此夕慰相思，徙倚天街漏渐移。欢会明看银汉接，深情偏渡鹊桥迟。应知顷刻相逢处，便是离魂欲断时。旧恨新愁和夜永，人间且谩说佳期。::||
清代::戴亨::放眼乾坤一笑看，钦君高致隐烟峦。功名亲老予难已，出处身轻尔自宽。水浸碧天孤月皎，山悬飞瀑落云寒。狂吟散发无拘束，不信人间行路难。::||
近现代::郑泽::霁夕天气清，凉雨散余热。露华沾人衣，闲庭粲星月。开轩聊容与，境适神超越。尘虑倏已寂，物役如可绝。烦暑不我蒸，灵宫自澄澈。慕彼逍遥游，庄义洞幽赜。::||
近现代::郑之章::岁次丁丑海扬尘，倭奴发难析木津。野心勃勃肆鲸吞，万里江山半楚氛。老夫辟地庄泾村，岁暮还乡增悲辛。是岁十月十七晨，敌始入境纷杀人。郭五夙具劣性根，迎敌邀功妄自尊。乡人忍痛至戊寅，四月十二屈复伸。越月相率祀关神，敌忽来袭游击军。东南两市纵火焚，更毁福地与凤山。己卯六月十二辰，飞机一过死横陈。讵意十一月之间，军化虫沙力告殚。大好枌榆乡再沦，辛已闰六月中旬。赵壁虽曾浃辰完，煞恨复来沈汉奸。要敌护驻新其身，鸱毁民屋百千橼。筑城大于景云年，俄而狼狈自相残。焚巢殃及南市尘，为虎作伥却复前。一蟹不如一蟹鲜，吸民脂膏将竭焉。天幸国府善交邻，盟军东指敌胆寒。乙酉孟秋月上弦，受降捷报通国传。再宿我军来保安，残敌鼠窜民腾欢。庆祝胜利着先鞭，举目新城一刷新。::||
近现代::邓缵先::十里一小村，百里一小市。村仅三两家，市惟高梁米。长途风萧萧，海阔天空似。人言玉关外，风俗非清美。讵知民习淳，浑噩犹太始。垄吠夜无惊，狼烽刃不起。人言瀚海旁，豺虎扰鹿豕。讵知土地广，衣食赖以庇。种桑资蚕织，艺稻勤耘籽。尘外有达人，桃源良可拟。无见复无闻，井上螬余李。不逢栗里公，恍遇于陵子。西望昆仑山，缥缈隔万里。昨夜梦回归，归来家人喜。儿童皆长大，庭树茂如彼。亲戚来聚见，欢容词娓娓。自道作客时，念念及桑梓。尝梦还故乡，昨非今乃是。既归聊自得，再游勿复尔。马嘶惊我醒，乃恒仍梦里。::||
近现代::邓缵先::博克达山万古雪，皑皑凌虚高莫测。胚胎五岳势郁蟠，阜康县南火州北。巍峨天外耸三峰，中原地窄容不得。山腰藏纳两巨海，异卉奇葩千年在。博望遗踪尚渺然，定远丰碑终不改。龙潭源与河汉通，兴云致雨天无功。试看天山南北路，沃野万顷泉膏融。年年边氓足衣食，耕凿依然大古风。::||
近现代::邓缵先::玉笛声凄不忍听，天涯非絮感飘零。春来怕惹行人折，三月柔条未肯青。::||
近现代::邓缵先::汗血龙驹入汉关，武皇爱惜自欢颜。瑶池绿满长生草，还欲驱车上玉山。::||
近现代::邓缵先::博达三峰高插云，彩云一朵护山巅。达摩面壁留奇迹，陵谷迁移数百年。::||
近现代::邓缵先::瑶池宫阙接崆峒，山色虚无荡远空。天马晓行银汉外，石鲸秋度玉潢中。::||
近现代::邓缵先::伊吾春色满闾间，知是边城雨露沾。七宝云车双鹤健，万株烟柳九龙潜。园瓜入贡甘如醴，岩瀑悬空密似帘。世效忠诚鹰爵禄，穹庐毳幕静恹恹。::||
近现代::邓缵先::长榆浅草遍天涯，废垒荒营一径斜。紫塞萧萧秋去马，丹枫点点暮归鸦。玉颜愁黛飘香粉，羌笛悲声怨晚霞。瀚海阑干多少恨，襟痕烛影隔窗纱。::||
近现代::蔡淑萍::赐我以生挚爱深，何期一怒巨灾临！自然奥秘终当解，子孝亲慈不似今。::||
近现代::蔡淑萍::旧文细读颇惊心，规律原来可探寻。解读自然思缜密，红霞初起瞩望深。::||
近现代::蔡淑萍::“化缘”加固豆渣楼，疏散年年演习稠。无一伤亡岂容易？立身多难必先忧。::||
近现代::蔡淑萍::此日天涯真比邻，驰援万里意弥真。山摇海啸共休戚，同是地球村里人。::||
近现代::蔡淑萍::河已塞兮山已摧，救亡誓与死神追。三军将士白衣使，一线生机力挽回。::||
近现代::蔡淑萍::第一时间履险来，救民绝境万难排。抚孤欲滴盈眶泪，勇者之风仁者怀。::||
近现代::蔡淑萍::广宇澄明百虑空，蜀山万叠兴无穷。风光弥眼皆诗意，都在先生指顾中。::||
近现代::蔡淑萍::沐风沾露记前尘，学做诗还学做人。心事浩茫无寄处，长歌短句但唯真。::||
近现代::蔡淑萍::我亦飘零至绝域，凄惶曾下万行泣。思君丝路凿空蒙，猎猎旗飞漠风疾！::||
近现代::蔡淑萍::红氍毹上识雄豪，神武英年白战袍。于今剩此一抔土，碧水青山慰寂寥。::||
清代::吴养原::奇缘水饮上池深，肺腑无劳按脉寻。垣一方人能洞见，不曾窥得李醯心。::||
清代::吴养原::篷底推窗透夕晖，春寒草色滞芳菲。远疑翔鹭孤帆饱，浓爱堆鸦老树肥。驿路摧残知贼退，湖波吞吐觉堤危。频年泽国悲鸿雁，上策治河自古稀。::||
清代::吴保清::人生任天机，至理靡不通。静观群动息，冰雪澄其胸。读书观大略，精力穿苍穹。久之神悟澈，运用嘻无穷。玉溪学獭祭，彭城工雕龙。挦扯章句间，毋乃愧称雄。君负奇特才，矫若挺长松。弱龄破万卷，谈笑座生风。摇笔起山岳，突兀撑晴空。业邃勤自韬，随意图其踪。有画不必展，有书姑弗攻。卷石可徙倚，草色方青葱。顺时适至性，怀抱方惺忪。仿佛王逸少，啸傲会稽东。又如诸葛子，抱膝吟隆中。或方黄叔度，或拟郭林宗。我独摅臆断，纯仁忠彦同。会心不在远，相对双梧桐。::||
清代::吴保初::小官粥粥辽东豕，大官嚇嚇黔之驴。两鸟悲鸣两鬼叱，那恤世议腾揶揄。醉乡瞢腾已深入，顿失愁苦穷熙娱。祁门解人世有几，欲迥碧落归黄垆。醒狂醉骂聊复尔，有酒不饮心何居。始知万物类刍狗，一壶已破千欷歔。君如洪钟发巨响，我振螳臂思当车。于今且莫论皇难，蔑弃礼乐焚诗书。百年尔我亦俄顷，乾坤毁后皆为虚。不须出处问虎鼠，底用真幻诹龙猪。圣人满街吾不识，纷纷籍籍咸有图。模糊醉眼看人世，笑则弥勒悲文殊。已矣！尘尘万古不可接，九州六合亦有如是之酒徒。::||
清代::吴保初::比干剖心死，龙逢丧其元。行谊虽则美，肢体究不完。而父师孟轲，上书尝责难。获全其首领，沈忧摧肺肝。女勿学而父，而父徒空言。西方有美女，贞德与罗兰。::||
清代::吴保初::散发江湖今六载，故人京洛断知闻。妙音冷然落天际，似子犹堪张吾军。千岩万壑望霖雨，极浦高林足暮云。苦忆西山旧时月，清光何处却逢君。::||
清代::吴保初::支那有一士，韬迹居越东。抗志稀纯素，笃性秉渊冲。意旷九州外，神游三代中。如伤惓心目，无告哀残癃。一夫苟不获，丛疚在厥躬。陈词就重华，问道访崆洞。著书累万言，吾道终未穷。哲人不偶世，至论无污隆。岂惟跻小康，将以致大同。挟策献太平，畴能识王通。抱玉贵善藏，活国徯良工。感子他山意，错石资磨砻。已矣吾何悲，矫首咨鸿濛。::||
清代::吴保初::客邸镇无聊，向人借书看。游兴久已阑，吟侣亦渐罕。暮携陈子诗，兀自诵至旦。珠玉随风翻，咳唾落天半。咏怀追步兵，嗜酒过中散。云梦偶相值，江湖游汗漫。师门君所思，世途吾已惮。虽有鸿羽仪，不及羊头烂。泽畔放臣吟，楼头思妇叹。词妥极艰辛，语妙益凄惋。始觉涪翁豪，不逊临川锻。吾师擅风雅，薪传火未断。救衰虽已迟，振靡或未晏。谁为压卷篇，有人唱之涣。::||
清代::吴保初::春秋忘蟪蛄，旦暮失蜉蝣。瞢腾大化中，扰扰何时休。余今思古人，古人今在不？出门何所之，累累皆松楸。连蹈东海死，夷老西山幽。身夭形亦灭，形灭心长留。夜夜望北斗，日日登南楼。丈夫七尺身，宁欲为诗囚。饮水聊疗饥，栽花能缔愁。惠然春风来，朽木终何求。惟有黑甜乡，时时爱独游。::||
清代::吴保初::朝饮北山楼，暮饮北山楼。朝暮寻古人，古人今在不？劝君少吟诗，吟诗多白头。佳句匪易得，知音复难求。岁晏冰雪冱，翛然卧林丘。寒梅发残萼，冷艳风飕飕。独鹤时一闻，众乌声啾啾。::||
明代::边贡::离言不可听，离怨不可书。一日比三秋，兹言良非虚。江深云木远，去去将焉如。::||
明代::边贡::夜久河汉横，春堂别灯黯。风凄鸟初动，露重花犹敛。明发不在兹，重关为谁掩。::||
明代::边贡::平居恨迢远，卜舍依我庐。如何别我去，三载天一隅。留之叹无因，欲往路崎岖。形影隔参商，托彼云中书。不如斯须立，暂得话踟蹰。::||
明代::边贡::逝者为何人，寔惟子先公。往昔涖吾土，蔼蔼多仁风。土人至今思，譬若考与宗。梁木一朝毁，伤哉吾道穷。对子揽长涕，谁谓出无从。::||
明代::边贡::昔子往恒山，仓卒不我辞。朅从恒山至，鞶绖何累累。素室曜朱火，哀哀读丧仪。一读一长号，再读声转悲。咄嗟荼苦心，逝者宁见知。::||
明代::边贡::总辔城东门，绻绻行子辀。郊原茂时卉，林薄鸣春鸠。登高眺连冈，川途邈且脩。俯睇川上波，泛泛凫与鸥。一为离群感，泪下不能收。::||
明代::边贡::阳鸟流归音，空堂春风早。居人结远梦，行子就长道。鸡鸣东方白，整驾何草草。叹息素冠诗，繁忧满中抱。::||
明代::边贡::佳辰逼元夕，宴语春雪馀。梁灯一何艳，流光照离袪。灯烬可复燃，袪解难重挐。盈盈江上心，感念成欷歔。相看已不极，相忆当何如。::||
明代::边贡::品服耀有辉，班裳以裼之。桑梓诚可恋，道路安足辞。馨羞洁甘旨，爰以隆孝思。徘徊膝下欢，婉娈及良时。修龄欲有祝，永与南山期。::||
明代::边贡::瞻夕临广郊，欢宴良须臾。之子驾言返，高登郁踟躇。不惜形影阔，所悲岁月踰。三江旷绵邈，悠悠限东隅。征途慎所须，愿保千金躯。::||
近现代::周燕婷::海样深堂一见难，西风几度叩门环。奈何流水花憎命，每向浮云月怯圆。秋渐远，夜将阑，不堪重梦压眉弯。人间莫尽相思意，万一天教续世缘。::||
近现代::周燕婷::蓝桥何日认姻缘，夜夜负婵娟。痴心不耐相思苦，更何况，恨是绵绵。箫舞剑歌，风流云散，赢得带围宽。红楼消息倩谁传？飞鸟隔蓬山。多情岂独孙公子，毕竟是，前梦难圆。抛笔弃书，茫然独立，天地竟何言？::||
近现代::周燕婷::不管铺天飞雪，依前艳绝。透帘疏影悄无声，人但倚，眉弯月。自度情为谁设？古香寒彻。细将心绪辨分明，是点点，相思血。::||
近现代::周燕婷::尘镜重开理晚妆，两蛾淡淡为谁长？裙衣检点费思量。几许心期轻错误，一丝情份暗收藏。黄昏渐近渐彷徨。::||
近现代::周燕婷::数遍青枝未展颜，花在春前，腊在春前。酿香情绪渐绵绵。可是相怜？应是相怜。玉笛冰魂尚未还，梦里关山，客里关山。快将风雪造严寒。人在梅间，诗在梅间。::||
近现代::周燕婷::槛菊低眉无语，黄昏庭户。秋风无故弄多情，作几点、催花雨。不管春来春去，芳心自护。年年长得伴花间，又争怕，他人妒？::||
近现代::周燕婷::白菡萏花明水渚。游女初归，裙褶黄金缕。鸂鶒双双来复去，嗔他时阻兰舟路。几个吟蝉声在树。小曲阑干，帘卷零星絮。拟把新情寻旧趣，夕阳天外疏疏雨。::||
近现代::周燕婷::十指尖纤，几曾窗下拈针线。手忙心乱，错损通花绢。羞向人前，却怨穿堂燕。抛闲算，且将帘卷，探看春深浅。::||
近现代::周燕婷::萧瑟秋声渐少闻，江城一角滞寒云。几多旧事在衣尘。落叶有心归有宿，飘萍无着是无根。人间难得性情真。::||
近现代::周燕婷::忍向西风问醉醒，施云布雾做阴晴。三春事业似流星。叹此秋心容易老，怜他日脚不能停。晚来又是雨濛溟。::||
明代::袁宏道::云中转转试钩梯，棋路分明似芥畦。便欲与君终一局，只愁石烂水流西。::||
明代::袁宏道::瑟瑟秋涛谷底鸣，扶摇风里一毛轻。半生始得惊人事，撒手苍龙岭上行。::||
明代::袁宏道::过客时时耳属垣，倚天翠壁亦何言。欲知悬径歌危甚，看我青苔天面痕。::||
明代::袁宏道::仄岭东移半尺苔，如何横度碧崔嵬。上头若有朝三叟，料得胡孙也喜来。::||
明代::袁宏道::千仞云中缀一丝，势危那免堕枯枝。算来白石清泉死，差胜儿啼女唤时。::||
明代::袁宏道::华顶不高涧不深，一回遗世一登临。若为题向长安道，回却朱门紫陌心。::||
明代::袁宏道::曾挈东皋到酒泉，而今醉国也骖然。睡乡若有閒图籍，欲向先生受一廛。::||
明代::袁宏道::白石青山眼倦开，风云长到枕边回。梦中亦有敲门客，报道庄周骑蠂来。::||
明代::袁宏道::醉里提壶荷锸还，大伸脚步即登山。何如且作收云法，施得清光与世间。::||
明代::袁宏道::儿童每见求甘草，道侣相逢话药方。高邮城里寻常去，收得姜芽几许长。::||
清代::路有声::四壁萧然，每自笑、谋生无术。空余得、半生落拓，酒狂诗癖。短砌有花聊适宜，茅斋无地堪容膝。问柴门，何事日长关，维摩疾。且瀹茗，松闲石。且放艇，溪头月。况此身蝶梦，此生驹隙。踪迹好寻闲处住，心情莫向愁边歇。尽掀髯、一笑万峰横，遥天碧。::||
清代::路有声::翠碧苍崖，谁散却、夜珠千斛。凝望处，素涛如练，乱飞寒玉。尘世百年肠欲洗，空山六月肌生粟。甚天台，华顶石梁奇，人闲独。樵唱断，松风续。猿啸罢，琴声促。恍银虬出海，搅翻林谷。老树阴阴临槛冷，飞花点点随流曲。更须携、茶灶酒瓢来，和云宿。::||
清代::路有声::春色撩人人似醉，莺燕无情，搅得人无味。云亸玉钗斜欲坠，梨花满地残香碎。薄幸不来来也未。强起裁诗，欲倩鳞鸿寄。有限鸾笺无限意，能书几个相思字。::||
清代::路有声::门掩落花如雪，帘外一钩新月。深院近黄昏，归鸟欲啼还歇。凄绝。凄绝。最是送春时节。::||
清代::路传经::碧天高，凉月小。蓦地声来秋杪。堆金井，落荒铺。寒枝起夜乌。松阁静，湘帘冷。簌簌寂无人影。谁染就一林枫。飘零万点红。::||
清代::路传经::袅袅芙蓉，点缀江边景色。摇曳风前弄清碧，朝匀珠露，浅拂胭脂湿。潮晕处，映水娇柔谁匹。除是秋娘，晓妆无力。镜台斜倚云鬟结。圆冰低照，约略丰神一。只怜他，秋雨秋风相逼。::||
清代::路传经::西风几日，一带黄金陌。摇落朱楼芳槛侧。水驿旗亭烟冷，顿觉纤腰瘦无力。远山隙，丝丝尚凝碧。遮不住，陶潜宅。只残鸦几点还相识。一样销魂，后湖荷盖，近来也恁萧瑟。::||
清代::路一麟::华岳高寒石磴斜，飞流倒树乱槎丫。玉荷十丈惊人眼，何用包庄满路花。::||
清代::贾霖::踪迹浮沉愧挂冠，茂陵聊借一枝安。苍生自爱甘棠树，清宦偏宜苜宿盘。匣剑欲鸣终钦锷，韦编虽绝尚须看。宛陵自惜推名胜，山色朝来秀可餐。七十韶光似掷梭，生涯落拓半蹉跎。御炉香霭天边迥，花县春游梦里过。万里不堪双鬓雪，三繵尚愧一官多。年来差喜精神健，且向南楼寄啸歌。::||
清代::贾霖::物外才知有岁华，身轻燕燕往来斜。数程晓月行窗远，一路青山看到家。真假漫分狐作虎，猜疑从讶雉为鸦。安心便道鱼郎误，何用桃源始见花。::||
清代::曹家达::东西清浊界分明，人在芙蓉镜里行。惟有乡情消不得，浪花风里捣衣声。::||
清代::曹家达::旧家宫庙尚崔巍，王气南来黯劫灰。一代衣冠零落尽，几人愧对史公来。::||
清代::曹家达::信国当年下建康，真州无复战争场。独怜回首江南路，故国河山满夕阳。::||
清代::曹家达::何郎东阁旧官衙，孤咏宵阑手自叉。借问扬州新令尹，有无清梦寄梅花。::||
清代::曹家达::阪渚垂杨繫旧情，长条攀折送华旌。潮来剩有春丝绿，绾住行舟不放程。::||
清代::曹家达::旷代雄文郁未销，欧苏当日驻云轺。平山堂上风流尽，扬子江头上下潮。::||
清代::曹家达::杜牧耽花近十年，觉来春梦只如烟。相传廿四桥头路，风月清华不及前。::||
清代::曹家达::雷塘非复旧铅华，多事扁舟滞水涯。芳草若随人去远，祇应青到玉钩斜。::||
清代::曹家达::荒址迷楼问有无，不曾馀烬拾江都。可怜今夜邗沟月，犹照琼花玉蕊枯。::||
清代::曹家达::昨宵灯落梦还家，关路鸡鸣径转差。梦里有诗还记省，野烟和月落梅花。::||
清代::彭孙遹::知向窗中弄彩毫。墨痕隐隐沁红么。手挥玉柱频教剪，指拨沉烟旋欲焦。风力折，嫩兰苕。夜来轻蘸碧云醪。芳心要使檀奴觉，一掐春肌晕未消。::||
清代::彭孙遹::麝月才分一寸弯。长颦短晕浅深间。疗饥自有餐来色，消渴因看远际山。螺子细，柳丝寒。两峰天外碧相攒。翠蛾一滴能传语，窨住春愁不放还。::||
清代::彭孙遹::上社桥头斗綵韆。黄鹂巷口按歌年。当筵绿酒从无误，隔坐抛钩绝可怜。良宴会，好因缘。玉儿颜色雪儿弦。别来多少伤心句，写付吴中水碧笺。::||
清代::彭孙遹::兰吹和烟细不闻。红蕤梦冷浸香云。大垂手处千金意，小比肩时两玉人。珠有晕，璧无痕。怎生消得许多春。愿将巫女峰头水，形影团来并一身。::||
清代::彭孙遹::愁绪。如许。对清宵。砌竹风敲萧萧。一声两声魂欲销。无聊。冬缸凝玉膏。却抱云和传素怨。芳信晚。肠并危弦断。夜乌啼。竹叶飞。凄其。小窗月又西。::||
清代::彭孙遹::薄暮江滨，晓竹寻烟见水面、渔灯三两。香炉五老青冥上。正峰峰相向。犹记此中君独往。料此后、云岩松瀑，依依梦想。因风传语，道庐山无恙。::||
清代::彭孙遹::东风景。吹芳信。卖花声隔墙头粉。耽人恨。教人困。赊得春光，为谁簪鬓。青儿嫩。红儿褪。梦回蝴蝶难重认。情儿闷。心儿忖。别来几日，玫瑰开尽。::||
清代::彭孙遹::安排秀句描秋思。正沉吟、湘毫欲试。风前红叶轻于纸。薄命生憎似此。堪惆怅、美人独自。碧云杳、佳期未至。有情尽解相思死。消得银钩几字。::||
清代::彭孙遹::寒雨太连绵。一抹江天。广陵钟断夜无眠。何事秋声吹不了，长打窗前。酒后转凄然。著处堪怜。故乡只在睡乡边。好嘱梦儿归去也，片刻团圆。::||
清代::彭孙遹::漏永夜如年。拨尽炉烟。乍晴又雨晚秋天。切切暗虫窗外语，欲断还连。寒色透重绵。若个周旋。自家将息自家怜。何日归来相诉也，月下星前。::||
明代::顾清::梅花吾侪之故人，寂寞短篱今五春。迟唤南邻锦囊客，月明为返罗浮魂。::||
明代::顾清::盆池养莲期看花，两年不发吁堪嗟。浮萍叶死水痕长，微波蹙蹙跳鱼虾。::||
明代::顾清::石榴经霜红满枝，前年三月移根时。珠囊玉醴纤手擘，幽人为尔惊栖迟。::||
明代::顾清::庭前蔷薇好枝叶，初秋落残冬更发。虽无颜色媚西风，甘与贞松待霜雪。::||
明代::顾清::屋东小堤长半里，疏柳成行荫秋水。无风时复一叶飞，有风终夜鸣不已。::||
明代::顾清::铜雀金陵总未真，六朝花月几经春。阑干误喜逢倾国，却是丹青卷里人。::||
明代::顾清::云暗西山雨欲来，好风先到读书堆。幽人正熟羲黄梦，乱揭床头书卷开。::||
明代::顾清::瑶池不见董双成，清梦依依绕玉京。岁晚相逢洛川路，一江寒碧月空明。::||
明代::顾清::雷雨千峰过，乾坤万里清。天街一回望，无限古今情。::||
明代::顾清::太常写竹时，相向四君子。悬之白玉堂，叶叶清风起。::||
清代::钱澧::半壁苍烟拥薜萝，江禽啼处晚船过。树交危磴盘青霭，天纵飞楼纳白波。夜不分明花气冷，春将狼藉雨声多。愁中不暇耽幽兴，佳水佳山奈尔何。::||
清代::钱澧::野寺秋花满，闲僧不出门。修篁通别径，流水自前村。瀹茗新瓷洁，焚香丈室温。未堪留白首，聊得坐黄昏。::||
清代::钱澧::小筑成何岁，清尊共此时。白鸥回露渚，黄蝶飏风枝。凿智文章酷，全生畎亩宜。几知麟阁画，空负鹿门期。::||
清代::钱澧::漳水冬犹浊，黎城晚更孤。冻烟迷短景，积雪漫荒途。衣薄烦人问，筋羸仗酒扶。向来宵寐少，不恨树啼乌。::||
清代::钱凝烟::清秋燕子故飞飞，惨淡离情语落晖。我亦故山归未得，不禁残泪欲沾衣。::||
清代::钱镈::荒郊绿暗暮烟横，刚被月来一望清。花气黏天如积水，竹阴洒地若浮萍。却嫌绝顶光偏小，纵过疏林影未平。野际徘徊欣有此，漙漙零露不胜情。::||
清代::钱镈::以天分界负苍穹，下俯孤城指掌中。风送晴岚归别浦，日牵海色驾长虹。偶逢浴佛喧钟磬，还与同人叶徵宫。杂坐淳于知乐甚，好将沈醉破尘蒙。::||
清代::钱豫章::绝胜韶光病未知，出门犹喜及芳时。苦嗟逝景摧霜鬓，强抑愁怀付酒卮。泣雨今朝如送客，惜花昨岁负题诗。匆匆又放江城棹，赠药偏萦别后思。::||
清代::钱豫章::池阳官罢魏塘栖，网户封尘草没啼。破屋风摧梅影失，荒田露泣稗花低。谁同韩偓夸雏凤，空忆乔公感只鸡。华屋山丘悲自昔，遗篇赖尔手亲题。::||
清代::钱蕙纕::远岸连天莫辨，青山似有若无。隐隐牧童何许，牛羊閒嚼平芜。::||
近现代::黄绮::如花人面端端地，水上相逢。言语难通。看是停桡欲就从。风吹漫理青丝发，意态从容。旋剥莲蓬。抛打香腮惹阵红。::||
近现代::黄绮::女儿烂漫真奇妙，倒坐船头。的的歌喉。水面听来特地柔。移时船到水深处，不信含羞。尽解鞋兜。赤脚当娆打水浮。::||
近现代::黄绮::山光桥影依稀见，远听鸣蝉。水国漫漫。忘了人间六月天。清香引向花开处，小住游船。轻管低弦。桨触清波水濑圆。::||
近现代::黄绮::不教湖上怀西子，胜似西湖。沙岸回纡。碧水青天上下虚。且持短棹闲摇去，细柳风馀。白藕花疏。明月清光水面铺。::||
近现代::黄绮::谁伴。夜久衾衣暖。失却归期，日日从头算。小窗西。远山低。待得床前月下晓鸡啼。::||
近现代::黄绮::处处村烟傍晚浮。闲行倦坐曲江头。最怜野渡疏杨岸，一段斜阳三两鸥。风细细，水悠悠。为谁多意总凝眸。浮云卷起西山去，一片孤帆晚未收。::||
近现代::黄绮::草上铺烟绿共肥。融和天气踏青时。美人风里曳罗衣。柳岸燕飞溪水软，杏林莺语夕阳低。游情怎耐耐春宜。::||
近现代::黄绮::曲径深幽，月来竹影光寒薄。长鸣啄啄。白羽西飞鹤。起舞蹁跹，舞袖凭虚托。须吹着。笛声清弱。一曲寒梅落。::||
近现代::黄绮::风断续。月照离怀摇案烛。梦乡原不分南北。梅花应是飘香国。栏干曲。关山别后萧萧木。::||
近现代::黄绮::江上立。鸥鹭闲云相共白。波平日暮千峰出。多情今日多回忆。无消息。雪融春信寒梅碧。::||
近现代::王景果::儒道能亨世道屯，岩疆重见太平春。输诚巨憝从吾化，卧辙群黎失所亲。薄宦渐知风气改，安人雅抱性情真。岘山羊祜还东洛，共读遗碑泪堕巾。::||
近现代::王景果::妙计除奸济世屯，力回天地入长春。沙尘净尽边城固，商旅怀归异族亲。治术原从儒术出，兵威何若德威真。榆民枉费攀辕力，五柳先生车既巾。::||
近现代::王景果::我学无缘邅且屯，光风嘘植座中春。榆关迢递云泥隔，栗里归来杖履亲。义理培将心地厚，慈祥发出性天真。龙沙饯饮山公醉，应倒接䍦不垫巾。::||
近现代::王揖唐::饱霜红叶北风寒，阅世青山夕照残。寺僻僧闲知款客，诗清骨重傥成丹。伯鸾性不因人热，孝绰名符第一官。砥柱南天君勿让，要凭双手障狂澜。::||
近现代::王揖唐::讴歌南国旧棠阴，家世人犹艳茝林。肯道擎天心胆苦，微惊著雪鬓毛侵。纵横酒阵宽杯勇，啸傲词坛怒客瘖。一事输君吾亦妒，好花相对不成吟。::||
近现代::王揖唐::风定秋晴一鸟悬，萸囊高佩到云颠。周游丘是栖栖者，幻梦庄疑栩栩然。骑鹤未须夸万贯，翀天底事说三年。却惭瞰遍逃亡屋，博济犹虚但汝怜。::||
近现代::王理孚::江南望，风皱水成纹。流尽落红春不管，清溪长板剩斜曛。何处吊灵芬。修禊事，三月曲江濆。呜咽兰亭真本绝，更谁唤起右将军。俯仰感斯文。::||
近现代::王理孚::江南望，山色最愁人。寂寞孝陵空碧草，杜鹃花发可怜春。相对见嶙峋。闲涕泪，登眺一沾巾。依旧螺鬟三百叠，不知妆式忤时新。眉黛隔花颦。::||
近现代::王理孚::江南望，春色逐人来。平道垂杨烟漠漠，浓阴如水浸楼台。飞絮落深杯。明日事，昏朗费疑猜。花外晚霞才半缕，愁云乍展又成堆。隔岸况春雷。::||
近现代::王理孚::江南望，芳草遍天涯。陌上晴泥香十里，家家争绣踏青鞋。相约过秦淮。君莫笑，笠屐且安排。昨夜小楼犹听雨，鸣鸠破晓乱春怀。早计未全乖。::||
两汉::曹植::端坐苦愁思，揽衣起西游。树木发春华，清池激长流。中有孤鸳鸯，哀鸣求匹俦。我愿执此鸟，惜哉无轻舟。欲归忘故道，顾望但怀愁。悲风鸣我侧，羲和逝不留。重阴润万物，何惧泽不周？谁令君多念，自使怀百忧。::|友情|劝慰|
明代::何景明::近得浔阳江上书，遥思李白更愁予。天边魑魅窥人过，日暮鼋鼍傍客居。鼓柁湘江应未得，买田阳羡定何如？他年淮水能相访，桐柏山中共结庐。::|赠友|友谊|抒情|
唐代::王昌龄::映门淮水绿，留骑主人心。明月随良掾，春潮夜夜深。::|送别|友情|
明代::刘基::涧水弯弯绕郡城，老蝉嘶作车轮声。西风吹客上马去，夕阳满川红叶明。::|秋天|写景|
明代::刘基::鸡鸣风雨潇潇，侧身天地无刘表。啼鹃迸泪，落花飘恨，断魂飞绕。月暗云霄，星沉烟水，角声清袅。问登楼王粲，镜中白发，今宵又添多少。极目乡关何处？渺青山、髻螺低小。几回好梦，随风归去，被渠遮了。宝瑟弦僵，玉笙指冷，冥鸿天杪。但侵阶莎草，满庭绿树，不知昏晓。::|抒情|怀才不遇|
明代::刘基::古戍连山火，新城殷地笳。九州犹虎豹，四海未桑麻。天迥云垂草，江空雪覆沙。野梅烧不尽，时见两三花。::|战争|写景|
明代::刘基::萋萋芳草小楼西，云压雁声低。两行疏柳，一丝残照，万点鸦栖。春山碧树秋重绿，人在武陵溪。无情明月，有情归梦，同到幽闺。::|婉约|秋天|写景|相思|
清代::黄景仁::络纬啼歇疏梧烟，露华一白凉无边。纤云激荡月沉海，列宿乱摇风满天。谁人一声歌子夜，寻声宛转空台榭。声长声短鸡续呜，曙色冷光相激射。::|秋夜|写景|
南北朝::谢朓::秋夜促织鸣，南邻捣衣急。思君隔九重，夜夜空伫立。北窓轻幔垂，西户月光入。何知白露下，坐视阶前湿。谁能长分居，秋尽冬复及。::|秋天|夜晚|抒情|
宋代::陈与义::中庭淡月照三更，白露洗空河汉明。莫遣西风吹叶尽，却愁无处着秋声。::|秋天|夜晚|写景|
近现代::施蛰存::终古西兴渡，行人尔许忙。缁尘贾客担，黄竹女儿箱。孰了莼鲈计，新来寇盗狂。风波愁失所，铁弩待钱王。::||
近现代::施蛰存::刺促三弓地，江湖百感身。忽回鸿鹄志，来与石泉亲。秋菊有佳色，长安无故人。鹿车堪共挽，原宪未全贫。::||
近现代::施蛰存::吾来岂怀古，独上越王台。吴下云山远，秋深画角哀。感时思处女，尝胆邈雄才。天下危如此，灵风安在哉。::||
近现代::施蛰存::一贫真到骨，五柳幸当门。吾已耻弹铗，汝差能采蘩。亲存讵为老，意得或忘言。且吃椒盘果，斯须语笑温。::||
近现代::施叔范::将堕头颅刀下夺，草间从无此奇兀。回天力竭鹧鸪黄，遁入萧街卖药活。饥来更鬻无根兰，笔笔风霜起残山。山松日老头垂白，元气排□迸金石。馀生别有天地开，花乳□艳端溪赤。怒艳纷披皆泪花，半入桑田半海涯。鲒□亭圮高文在，读之往往神鬼嗟。海枯晚出澄泥砚，中窟蛟龙手亲选。当年定草万檄书，马背相随共苦战。吁嗟乎，遗民历代推梨洲。仲兮寂寞三百秋，我思其人狂叩头。四明山，黄竹浦，汾河水凝太行土。留此一片稀世珍，韩陵之碑周石鼓。::||
近现代::姜胎石::此何声也，记儿时、遍访龟年遗躅。多少痴情和热血，付与豪丝哀竹。去日堂堂，余音袅袅，未断先求续。曲难离口，敢夸余耳闻熟。何意四海扬波，孤悬一岛，大有阳春曲。读到百回同不厌，总似清言霏玉。啸爱孙登，浦临黄歇，空羡双梅屋。万年三塔，愿君垂老多福。::||
近现代::姜胎石::意气动湖海，我最爱元龙。记曾橐笔黄埔，恰喜与君逢。同是鸾飘凤泊，赖有花香鸟语，吟兴十分浓。转瞬卅年矣，尊酒不曾空。追往事，历燕粤，浙西东。倦游偶息，鞭影握手到吴中。忽报行年六十，我愧犹迟五载，鬓秃更头童。两字祝清健，韵语当呼嵩。::||
近现代::姜胎石::打桨烟云里，白公堤下孤舟倚。点点萍花，流不尽真娘珠泪。懒去寻秋，没个南朝寺。君莫笑，海外神仙吏。乘海风吹到，访遍寒山故址。结构今何似，亏他摹写诗中意。渔火江枫，谁省识当年愁思。一样钟声，搅破离人睡。过夜半，夜色阑珊矣。祈满天霜月，今古都成韵事。::||
近现代::姜胎石::迎春楼外且停车，大嚼屠门意自如。到底江乡风物美，鱽鱼缠过又鲥鱼。::||
近现代::姜胎石::平沙浅处架浮桥，咽住滩头来去潮。偶倚危栏窥北岸，瓜州艇子隔江摇。::||
近现代::詹安泰::零雀窥檐，孤花倒水，瘴深衣被垆薰。高飙一派，四合暮天云。十载衫尘未浣，寒光起、边马嘶墩。归来又，楼空燕去，费泪与何人？清游经乱阁，涩残琴桉，悽冷鹃春。况引歌呼酒，飞动吴门。转眼东风无赖，多少恨，离笛黄昏。沉沉夜，休教梦醒，天远断知闻。::||
近现代::詹安泰::海天风日波涛壮，凭将劫灰磨洗。去国陈辞，横戈跃马，眼底英豪馀几？风怀老矣。听商女琵琶，隔江犹是。杯酒长空，望深到处腾光气。东华事随逝水。梦骄天路远，愁恨谁寄。红雨迷春，娇花拥月，多少前游佳丽。消残痛泪。忍重觅秋魂，鬼歌声里。怅断关河，倚楼中夜起。::||
近现代::詹安泰::昨梦迷离欲化烟，分明眼底异春妍。颠风簸雨又今年。不忍抬头看一笑，闲从碎语悟双肩。误人何限得人怜。::||
近现代::詹安泰::当年约共繁华住，怕向空山眠夜雨。悄携幽梦渡香云，不道离情今更苦。环环日夕鱼龙舞，媚态千方花万树。隔江还见一痕青，待觅玲珑何处去。::||
近现代::詹安泰::荒麓啼鸦，小帘调药，哀笳惊度。望极云横，棹迷香散，骚兰怨深谁诉。看瘦抱，残更雨，扶愁趁危柱。水边路，想当日、醉花狂酒，歌啸地、天许以春相付。好梦逐年空，问风流、王谢何处。谩惜芳期，认巢痕、莺燕多误。慰诗情无恙，剩忆长安儿女。::||
近现代::詹安泰::算谙尽、十年风露。世海茫茫，别程何许。挂眼苍云，去来如笑乱蝉诉。夕阳高柳，分一半、天涯树。画角又声声，蓦起落、哀禽无数。凝伫，早心肝杂碎，梦破故家禾黍。青袍误老，忍重觅、玉娇华步。便月影、艳照歌尊，待它日、看谁豪举。怕容易飘零，休唱渭城朝雨。::||
近现代::詹安泰::鬓棱花，院落酒，晚雨凉生高柳。凭阑望、惯念乱伤离，旧人归后。泪波深，好梦诱，倦客多年搔首。攀天去、正大月沈宵，戾星窥牖。肯悔疏狂，自矮阁、昏钟坐守。醉春笼幔，选席留灯，艳意倩谁受。江国秋风陡，万绿惊红，芳讯滞久。甚楼头、抵死相思，还擪长笛带恨剖。::||
近现代::詹安泰::高楼一夕秋风紧，写影苍烟，语梦凉蝉，吹老寒花又一年。镜心未许朱颜驻，栏角床沿，懒起无眠，不是相思不问天。::||
近现代::詹安泰::玉殿啸狐，宫花围屐，江南哀赋无地。乱山腾野火，故国浮新垒。相看月明泪洗。惜分飞、寸心千里。泛海迷槎，叩阍无路，孤剑向谁是。天涯夜凉如水，想幽单万感，骚怨难寄。敛愁随客坐，唤篴当楼倚。芳华尽捲狂涛去，漫追忆、风流前事。闻说起，湖山在、弓刀影里。::||
近现代::詹安泰::倚槛风骄，笺天语涩，飞光暗触情潮。骨瘦神寒，拜花心愿迢迢。山塘七里经行处，剩迷离、烟雨前朝。掩重门、淡月梨花，清魄谁描。应无人问春深浅，甚衙蜂梦蝶，不上轻绡。清白承平，酬它酒瓮诗瓢。侯门宾客休嗤点，写相思、一寸难饶。肯年年、草怨红心，韵咽秋涛。::||
清代::曹家达::独立感寥廓，那堪又送秋。寒风送山谷，猎火上城楼。辽海荒边备，孤亭回暮愁。谁家江上月，夜夜大刀头。::||
清代::曹家达::沧海渺然去，云霄一羽毛。乱流出平野，落日响寒涛。边障风云接，山崖禽鸟号。谁怜匣中剑，郁怒感萧骚。::||
清代::曹家达::风萍殊偶尔，登眺亦相从。南郭一为别，西山无此踪。孤吟籍衰草，遗响咽寒松。天末夕阳下，横江浮乱峰。::||
清代::曹家达::何年封植此，乔木已成林。一夜北风起，乱山黄叶深。寒潭新镜藻，荒礀古琴心。石磴经行处，鸟啼空好音。::||
清代::曹家达::山门何代启，草路没高岗。独鸟骇人影，幽花扶女墙。萧台吴鹤市，言墓鲁灵光。吊古一长叹，秋风来大荒。::||
清代::曹家达::昔闻破山寺，今践古丛林。野鸟唤行客，路旁秋草深。回溪抱人影，落日繫乡心。送我碧山下，寒泉空好音。::||
清代::曹家达::哀乐并中岁，凉秋感鬓丝。况当淆絮语，无处慰相思。木末层云暮，莓墙暗雨时。天涯芳草歇，羁客欲何之。::||
清代::曹家达::草露湿人影，天风吹树根。遥情澄爽夕，愁绪入秋门。月落易成忆，灯阑每断魂。谁怜岑寂意，无梦又黄昏。::||
清代::曹家达::贞娘渺何所，落日满苏台。溪水依人静，山光抱影来。钟催啼鸟歇，林锁野花开。回首登临处，长吟一俯徊。::||
清代::曹家达::独夜觉无侣，疏灯照苦吟。思和残雨断，魂傍晓钟沉。芳草不遗远，绨袍空好音。君山试回首，寥落望乡心。::||
近现代::何永沂::有宦昔年过小江，忽惊地狱是天堂。撑住南珠金粉气，红衣子弟已当行。::||
近现代::何永沂::墨墨云天一点清，何须功罪待时评。右群有女今儒侠，拔剑寻诗傲不平。::||
近现代::何永沂::潇洒千金一口吞，名山营造小桃园。文官却有屠夫勇，索命冤魂夜打门。::||
近现代::何永沂::豪婉词家共一乡，泉城注聂合同芳。感君情重逢秋日，书我狂诗十二章。::||
近现代::何永沂::偶染书香偶举卮，偶然闲梦在山时。偶逢同道骚人问，便说寻诗为汝知。::||
近现代::何永沂::前度垂杨前度风，春痕水色有无中。竹栏并倚人如醉，指点攀枝几树红。::||
近现代::何永沂::娉娉袅袅正当时，欲脱家贫一念痴。座客已无狂杜牧，江南红妓不知诗。::||
近现代::何永沂::风卷红妆过大关，回头瘦水万重山。何时钓得金龟婿，金屋藏身哭笑难。::||
近现代::何永沂::笑语盈盈脂粉香，儿家湘水太阳乡。红晕劝酒狂歌舞，客散焚烟夜未央。::||
近现代::何永沂::不梦黄金贮阿娇，欲招陪酒问灵箫。同是红灯沦落客，卿驯于市我于朝。::||
近现代::傅子馀::小睡能令百念降，闲居风味本无双。醒来一雨昏楼角，稳送新凉入客窗。::||
近现代::傅子馀::有竹无花屋两三，有桥五路水拖蓝。老夫跛蹩追年少，濯足兹山第一潭。::||
近现代::傅子馀::一岁芳菲梦又违，寻常门巷岂宜归。斜街尽日无人处，休向东风上下飞。::||
近现代::傅子馀::破屋疏林杳霭间，已无啼鸟一窗闲。小舟摇兀霜风里，不逐孤云到远山。::||
近现代::傅子馀::草深风弱晚萧萧，水滑沙清步欲摇。我有穿云看竹意，眼前一坞不须招。::||
近现代::傅子馀::斯人具有好身手，更欲昂头天外来。少日容颜今未改，不须惆怅紫薇开。::||
近现代::傅子馀::雨意才收草色新，手攀云树更何人。眼前一个飘零客，乞得湖山自在身。::||
近现代::傅子馀::一舟还往客情非，楼宇缘山入望微。海水欲平风又紧，黑云无数掠空飞。::||
近现代::傅子馀::坐守一楼烟雨斜，海帆出没望弥赊。客情陡觉年年变，从此清明不忆家。::||
近现代::傅子馀::戎马江山患不纾，海隅吟望欲何如。明年若有还家日，检我橱中未读书。::||
近现代::金鉴才::清溪花雨绝纤尘，别有洞天一段春。我若浮家也到此，岂能归作武陵人。::||
近现代::金鉴才::草塘伫立最堪思，梦里孤衷似旧时。不是风波平彻底，冰清玉白又谁知。::||
近现代::金鉴才::一抹孤云落照斜，悠然微步过田家。江天雁字归声急，满树风牵扁豆花。::||
近现代::金鉴才::屋角依稀月影残，残时始觉满时难。玉盘洗出中秋夜，犹许人间仔细看。::||
近现代::金鉴才::梧桐垂露曳新柔，一片清光叶外浮。材大莫因琴瑟斫，钟生今已觅封侯。::||
近现代::金鉴才::孤山阅尽万梅花，雨后风前几树斜。莫道人生无定著，能安身处即为家。::||
近现代::金鉴才::回首原来不丈夫，半生潦倒一身孤。今宵更向桐阴宿，赚得浓睡淡梦无。::||
近现代::金鉴才::曾记扬帆过洞庭，一湖深碧映春星。四周隐约光千点，都是寻常落草萤。::||
近现代::金鉴才::画法谁参一指禅，泼翻水墨走云烟。他年会得潘公趣，十里荷花好放船。::||
近现代::金鉴才::平湖一棹动微涟，花影联翩扑面鲜。欲觅新诗乘醉去，莲娃笑指酒中仙。::||
近现代::顾随::秋千架，风软飐双旌。树树垂杨飘坠絮，月明歌舞动春城。花底夜闻笙。::||
近现代::顾随::花事了，犹见美人蕉。著得一双新蜡屐，任教风雨各潇潇。独上小红桥。::||
近现代::顾随::秋已晚，斜日小红楼。落叶辞柯浑似雨，长江槛外去悠悠。寒雁下汀洲。::||
近现代::顾随::人间世，有尽逐无涯。杯酒泥人留好梦，尘劳转眼是空花。帘外日西斜。::||
近现代::顾随::春风春雨。娇纵垂扬缕。花外关关黄鸟语。恰是新愁来处。音书不付春鸿。坐看飞絮濛濛。自是东皇无赖，落花休怨东风。::||
近现代::顾随::三春将暮。小院飞红雨。梁燕自来还自去。风散绿杨千缕。滔滔东去春波。金樽日饮无何。愁见踏青旧迹，展痕犹印台窠。::||
近现代::顾随::飞絮飞花乱扑身。春云如水水如云。天教同世不同群。思往事，怨离分。一半红楼是夕曛。::||
近现代::顾随::似絮晴云惹碧空。香销愁坐小房栊。门前何处觅行踪。三月暮，万山重。无数桃花映眼红。::||
近现代::顾随::恰是归期未有期。相思无益且相思。一春憔悴瘦腰肢。沈水烬。画帘垂。未信梁间燕子知。::||
近现代::顾随::碧橱冰簟夏天长。白莲房。紫微郎。夜深同坐。银汉正茫茫。说著去年离别事，清泪滴，一行行。::||
近现代::释敬安::一瓶一钵暮山过，戴月孤身入薜萝。觉路未开归路近，芒鞋空踏白云多。::||
近现代::释敬安::瀑布长千丈，迢遥持碧天。何当剪一片，缝作衲衣穿。::||
近现代::释敬安::飘然尘外人，一笠千山雨。身似孤云闲，悠悠任来去。::||
近现代::释敬安::钟梵晚萧萧，山厨叹寂寥。夜泉和月煮，野菜带云挑。::||
近现代::释敬安::借问吾乡杨皙子，一身去国归何时。故山猿鹤馀清怨，大海波涛动远思。独抱沉忧向穷发，可堪时局似残棋。秋风莫上田横岛，落日中原涕泪垂。::||
近现代::释敬安::迢遥钟梵下斜阳，寂寂岩花渡水香。殿角一铃风自语，窗前万木雨初凉。山街云气窥人净，江挟涛声入海长。却羡巢松千岁鹤，不知人世有沧桑。::||
近现代::释敬安::定中孤月自常明，身外浮云屡变更。欲舍福田纡国计，每谈净理厌诗名。渡杯祇恐鱼龙觉，施食还怜鸟雀争。天上人间尽调怅，与师惟有證无生。::||
近现代::释敬安::野径斜云上绿苔，经过此地不胜哀。千年感慨遗湘水，万古离骚识楚才。泽畔行吟还忆昨，庭前谏草已成灰。我来浊世怀高洁，不奠黄花酒一杯。::||
近现代::释敬安::十六辞家事世尊，孤怀寂寞共谁论。悬岩鸟道无人迹，壤色袈裟有泪痕。万劫死生堪痛哭，百年迅速等朝昏。不甚满眼红尘态，悔逐桃花出洞门。::||
近现代::释敬安::南渡偏安国已亡，宫祠墓木尚苍苍。士无奇节名难著，地有忠魂草也香。风雨湖山犹感恨，往来樵牧亦凄凉。若教二帝生时返，血泪人谁洒夕阳。::||
明代::黎民表::紫塞霜飘雁影孤，荒台斜日下平芜。秦封陇华皆归马，禹贡山川尽剖符。一代彝章宗典雅，百年风俗落虚无。腐儒策蹇蓬蒿里，空忆文皇起壮图。::||
明代::黎民表::谢公幽兴在云霄，别墅追寻岂惮遥。芳柳曲盘深浅水，画船轻送往来潮。机心息尽鸥还下，藻思飞时鹤共飘。记取临霞欢赏地，后来烟月转空寥。::||
明代::黎民表::中岁驱驰困一经，愧无鲸力破沧溟。閒思种树为农圃，病学餐烟养性灵。身在尘埃如瞥电，鬓缘愁绪剧繁星。年来悟得空王理，止欲除嗔是戒铭。::||
明代::黎民表::目尽寥天草树平，片帆经处是东瀛。烟销甓社珠浮出，云拥猋台玉作成。远浦迥含兰芷思，阴风初度雁鸿声。飞仙御鹤何时去，尘海冥冥笑此生。::||
明代::黎民表::尘滓脩然不受侵，转蓬无复忆家林。路穷西极流沙远，身犯南方毒雾深。青竹一枝常在手，丹经千卷不传心。亦知羝化终腾去，白石苍苍何处寻。::||
明代::黎民表::独乐园深昼掩扃，追趋今喜睹仪形。勋名北阙高卿月，宾从南州聚德星。鸾鹤每依霞外咏，鱼龙长似镜中听。石虹湖上春应蚤，丰草崇兰满眼青。::||
明代::黎民表::云峰一径入幽栖，不信风光有瀼西。寒涧水喧知鹿下，遥林花动觉莺啼。亭前玉舄仙灵宅，洞里金书太史题。欢赏日斜犹未洽，更携宾从过文溪。::||
明代::黎民表::谢家宾从有羊何，春日池亭载酒过。紫气直从燕阙迥，青山还绕粤城多。花沾瑞露低唫幌，鸟啭芳林杂棹歌。闻道汉庭偏侧席，未须长恋钓鱼蓑。::||
明代::黎民表::怜君独泛灵洲水，永夜空门坐寂寥。云起半从山上石，月明还长涧边潮。芝传隐诀行堪食，桂遇幽人或可招。遥想焚香诵经处，更寻支遁问逍遥。::||
明代::黎民表::历尽丹梯第几层，下临千仞若无凭。石间细路萦红叶，松顶寒花络紫藤。远目只随芳草去，清歌长共碧云凝。三山波浪空愁思，谁蹑鸿鸾共上升。::||
近现代::溥杰::我爱香山秋色，宵来一夜初霜。万点枫林红胜染，风流桂气半天香。浑似入仙乡。岫影云融层翠，菊芳目夺娇黄。心旷云亭千里处，陌阡无际接苍茫。游目骋怀忙。::||
近现代::溥杰::一望无边春气象，日长信步闲游。湖光出色尽勾留。野卉纷似锦，茅草碧如油。到处青帘拈客眼，莫论村店茅楼。浅斟低唱足风流。大杯新酿，拼个醉方休。::||
近现代::溥杰::夹路鸟啼迎且送。点点岩花红似醒。策筇闲步乐清游，盆苔径。穿幽洞。独自饱尝方外兴。松籁满天泠可听。澄澈古潭鳞弄影。云深兰若寂无声，禅室静。僧入定。香鼎半温斜日暝。::||
近现代::杨鸿章::风雨恶。群英急荡缤纷落。缤纷落。枯枝滴泪，残红泣血。沉沉大地云烟漠。苦寒凛冽严相迫。严相迫。应如松柏，傲迎霜雪。::||
近现代::杨鸿章::泾水长。渭水长。两水交融奔一方。欢声百代扬。彼心伤。此心伤。自此天涯各一方。生离更断肠。::||
近现代::杨鸿章::多情原似窗前月，素影婵娟。素影婵娟。入夜临窗照我眠。无情也似窗前月，天外盘旋。天外盘旋。总不相亲到枕边。::||
近现代::杨鸿章::月淡星残，天间缓过孤飞雁。水迷山漫。隐隐情无限。渺渺长空，一唳一回恋。云烟乱。路遥途暗。声咽柔肠断。::||
近现代::杨鸿章::麦浪金黄一片，挥镰雪刃纷翻。山歌野曲唱丰年。麦垛排排端站。无数丰盈少女，秀容珠汗涟涟。飞车来往似梭穿。如蝶擅姿飘闪。::||
近现代::杨鸿章::离离禾黍，叹河山依旧，英雄何处。败石残碑埋乱草，曾历几番风雨。清涧揭竿，南梁聚义，血沃三秦土。青天美誉，至今仍诵诸口。向晚日照残陵，鸟啼高树，蝉叫声凄楚。又见鼠奔狡兔走，蝙蝠盘旋飞舞。竖子扬眉，老戎俯首，批斗情悽苦。此情此景，君其泉下知否。::||
近现代::杨鸿章::山浪依天尽，万岭与云平。秋高日丽风静，频起牧歌声。当日电光千道，曾见洪涛万里，天柱似将倾。应有擎天手，扶得宇中平。长缨在，龙泉利，意峥嵘。老来神箭重发，走马射枭鸩。忽见四禽落地，回首妖气已靖，万里素秋清。开国当年将，再树万年勋。::||
近现代::张力夫::梦回犹系草原行，三谢先生礼遇情。夏季逢还约冬季，红城别复聚青城。兴安岭上松风续，五塔寺前霜月盟。敏思讷言神共守，诗家新旧岂分明。::||
近现代::张力夫::体态崔巍胆气豪，英雄自古出蓬蒿。红城月皎宜相赏，碧野云低好共遨。明日浮生分道路，今宵抵死纵醇醪。他年兼济须珍重，血压诗才莫等高。::||
近现代::张力夫::手把红旗昔弄潮，鲲鹏万里驭扶摇。忍看城邑流亡苦，痛责官场豺虎骄。湘水潺湲时入梦，草原空阔任飞雕。功成意向东山卧，一曲高吟守寂寥。::||
近现代::张力夫::陶然柳色到新圻，呼酒登楼槛可依。一镜波光云去杳，数枝花影蝶来稀。白鸥只近城南客，青眼互加身上衣。论罢兰亭休禊事，升沉不复问天机。::||
近现代::张力夫::影寺黄昏影寺秋，时听山鹊语啁啾。村夫质朴归为侣，峡谷峥嵘唤作沟。双塔峰移云变幻，一帘瀑挂涧深幽。夜来唯恐丹枫落，复遣身形醉梦游。::||
近现代::张力夫::信有前缘未了清，三番造访客犹惊。碧潭深邃龙蟠否，石虎崔嵬谁落成。水溯源头朝凤壁，神游太古惑凡生。痴来忽涌泪盈睫，悲喜无端真莫名。::||
近现代::张力夫::彼岸浮来此岸行，香樟幽径雨声声。风摇竹隐莲台寂，潮拥鸥回梵海平。乐土随缘长作伴，柔沙代纸暂留名。拜他千手还千眼，吩咐云开为我晴。::||
近现代::张力夫::道是浮生等一沤，名山事业且从头。逐云车入琼台谷，化雨风归玉洞秋。自省韩湘箫断续，相怜阮肇梦优游。国清隋塔惊还在，默对东西涧水流。::||
近现代::张力夫::闲忆钟徽俞瑞琴，案间普洱并银针。自娱盘盏消清夜，同守居庸惜素襟。陆茗色浓汤不苦，陶诗语浅意何深。可曾嗔我迟无谢，知畏拈花两会心。::||
近现代::张力夫::都市红衫聚作群，反贪声浪势干云。游行竟也闹天府，静坐居然嘲圣君。坦克轰鸣来浩浩，机枪狂扫向芸芸。笑他阿扁真无用，何不招之野战军。::||
近现代::顾随::秋千架，风软飐双旌。树树垂杨飘坠絮，月明歌舞动春城。花底夜闻笙。::||
近现代::顾随::花事了，犹见美人蕉。著得一双新蜡屐，任教风雨各潇潇。独上小红桥。::||
近现代::顾随::秋已晚，斜日小红楼。落叶辞柯浑似雨，长江槛外去悠悠。寒雁下汀洲。::||
近现代::顾随::人间世，有尽逐无涯。杯酒泥人留好梦，尘劳转眼是空花。帘外日西斜。::||
近现代::顾随::春风春雨。娇纵垂扬缕。花外关关黄鸟语。恰是新愁来处。音书不付春鸿。坐看飞絮濛濛。自是东皇无赖，落花休怨东风。::||
近现代::顾随::三春将暮。小院飞红雨。梁燕自来还自去。风散绿杨千缕。滔滔东去春波。金樽日饮无何。愁见踏青旧迹，展痕犹印台窠。::||
近现代::顾随::飞絮飞花乱扑身。春云如水水如云。天教同世不同群。思往事，怨离分。一半红楼是夕曛。::||
近现代::顾随::似絮晴云惹碧空。香销愁坐小房栊。门前何处觅行踪。三月暮，万山重。无数桃花映眼红。::||
近现代::顾随::恰是归期未有期。相思无益且相思。一春憔悴瘦腰肢。沈水烬。画帘垂。未信梁间燕子知。::||
近现代::顾随::碧橱冰簟夏天长。白莲房。紫微郎。夜深同坐。银汉正茫茫。说著去年离别事，清泪滴，一行行。::||
近现代::俞平伯::桐月影，散如钱。蜀锦芙蓉罨碧烟。其奈秋心都未识，授衣欣得晚晴天。::||
近现代::俞平伯::波远水，起凉风。寥戾秋闻砧杵中。人去玉关音信减，月明还觉九州同。::||
近现代::俞平伯::茶时分，风弄晚枝愁。青眼思眠浑似柳，黄花多瘁却宜秋。何计是淹留。::||
近现代::俞平伯::寒叶堕缘阶。闲闺撩乱怀。盼南天、雁不飞回。何处迷津能止楫，有故国、夕阳哀。无主好楼台。嵯峨出异才。旧红墙、只燕曾来。闻道秦淮瑶殿影，也羞见、月华开。::||
近现代::俞平伯::飒飒西风夜已凉。灯清人也倦思量。薄帷如纸月如霜。为盼归鸿舒泪眼，飘然黄叶满江乡。遥知此夕共茫茫。::||
近现代::俞平伯::怒涛狂，眉月俏，孤客绵绵道。东去遥云，可傍鬓边照。怜他绣倦宵清，炉熏梦远，浑不识、归来恁早。逐征棹。去来三度相随，应被姮娥恼。底事匆匆，幽恨漫萦绕。未妨鸾鹤心期，都和浪咽，索换取、镜中人笑。::||
近现代::俞平伯::大漠孤悬落日黄。哀嘶征马未收缰。垂杨风里辘轳忙。何事归人迎蜜炬，谁家游女伴欢郎。闲眠滋味一思量。::||
近现代::俞平伯::良友花笺不复存。与谁重话劫灰痕。儿嬉未识王纲解，老讶居邻鲜弟昆。人已去，总休论。清朝无事到黄昏。斜风细雨长亭路，且待新来客扣门。::||
近现代::俞平伯::烟空一望无相识。飘零不记闲踪迹。料理浴归舟。夕阳明舵楼。云端疑幻墨。知是谁家笔。欹枕看鱼禽。碧波红浅深。::||
近现代::俞平伯::漫说姻缘凤卜。谁道鸾拘凤束。荏苒十年间，欠了一场痛哭。休哭。休哭。且待重谐花烛。::||
清代::戴梓::萝薜映帘栊，森森透碧空。青山疏磬外，修竹乱烟中。卓锡留经月，归帆趁便风。浮踪人不识，沈水日融融。::||
清代::戴梓::公子招游日，羁人放眼时。园花娇滴露，堤柳嫩眠池。酣酒忘天地，闻歌感别离。流莺原有意，春报此乡知。::||
清代::戴梓::寥落三山客，同为万里游。交情穷后见，老泪客中留。末秩身权隐，边方计早筹。庙廊今有属，珍重海天秋。::||
清代::戴梓::草堂寒若此，焚荻竟无功。窗满前宵雪，门增此日风。卖文怀旧主，贳酒乞邻翁。鸿雁南飞去，梅花信未通。::||
清代::戴梓::久有东皋约，兹游喜不虚。推窗瞻广漠，扫碣读遗书。孤塔千秋在，荒城百战馀。萧萧寒木下，瞻望意踟蹰。::||
清代::戴梓::既喜之官去，相看复黯然。一身留绝塞，万里羡长鞭。路入雄关断，山当粉署悬。思君何处切，楚月照辽天。::||
清代::戴梓::此去荆山好，余曾负笈游。瀰漫三澨阔，窈窕五华秋。米贱官馀俸，鱼肥钓满舟。琴书携八口，可不向民求。::||
清代::戴梓::花事看都尽，柳阴犹可怜。轻烟蒸白塔，柔浪拍青天。移后应多悴，攀馀未许眠。灵和旧风日，回首忆当年。::||
清代::戴梓::三径郁参天，千章碍日悬。拂苔人选石，翻树鸟啼烟。竹叶开香瓮，花光照绮筵。莫教歌舞倦，新月正娟娟。::||
清代::戴梓::绝足追巢谷，间关访谪仙。到时炊朔雪，行日泛江烟。海气连云合，龙沙抱日悬。中原旧丰沛，何处拟辽天。::||
明代::释函是::为爱匡庐僻，寻幽到峡桥。山围松树老，泉逐夜钟飘。午食蒸藜暖，朝锄乞种遥。茅居犹未缚，辛苦木铃摇。::||
明代::释函是::万里溪无色，千峰影到栏。莫将银世界，空作月明看。开眼皆怜白，何人不畏寒。群公知此意，无复悔衣单。::||
明代::释函是::人间不可住，决意向栖贤。乞食从桥外，编茅傍水边。一生丘壑性，半世友生缘。怪尔还山后，相期话未圆。::||
明代::释函是::归山不出户，初过玉帘泉。万壑危桥隐，一峰寒瀑悬。何人开石径，引我入云烟。最爱金轮近，閒携三两禅。::||
明代::释函是::是非非我计，今古皆空名。肝胆尚须惜，胸怀岂易明。人心离复合，世事败还成。何似寒溪水，朝朝霜气清。::||
明代::释函是::有约今秋返，相携五老前。知尔南中苦，怜予海外偏。溪声僧梦稳，江色客心悬。且归就禅寂，休计买山钱。::||
明代::释函是::闻君在京口，我已到匡庐。信息凭诸衲，寒温懒作书。风烟平溆浦，人物乱樵渔。空谷待归客，白云横太虚。::||
明代::释函是::宿约成虚梦，初闻复自疑。益伤离别易，难免死生悲。夏木蝉声急，朝钟日影迟。暮年惟有隐，莫遣世人知。::||
明代::释函是::匡山不易到，之子滞江城。更忆临岐话，难为旷别情。衲衣千缕薄，楖栗万山轻。多是少年事，风尘愧老成。::||
明代::释函是::十年归梦积，一望白云乡。山近江流缓，天空霜夜长。明朝彭蠡水，向夕古松堂。老大深为计，风波不可忘。::||
明代::梁元柱::频年孤剑倚江干，自笑风流旧汉官。入座花香回槛曲，挥毫霜气染林端。可堪骊调三秋发，况复星轺万里看。后夜蓟门深雪色，敢辞清梦到鸡坛。::||
明代::梁元柱::底事乘骢又出山，诸天仍锁翠微关。前途敢拟千秋事，信杖宁输半日閒。酒政风生霜并肃，茶烟露冷鹤初还。相看仗剑横双眼，万里西风吹客颜。::||
明代::梁元柱::一从螳臂误当轮，赢得罗浮几度春。何事平分秋色好，却怜惜别月华新。天涯一叶堪摇落，匣里双龙肯任尘。拚有半腔副知己，不须功业远图麟。::||
明代::梁元柱::结得柴扉拥翠稠，苜栏尤喜报琼投。閒居似有贻家术，召对惭无代国谋。却爱新巢看燕语，更怜迁木听莺求。相将正好过藤杖，萝月依稀欲上楼。::||
明代::梁元柱::短蓬初荫绿天姿，片石留云若有私。人畏自应成小筑，楼居宁敢负明时。即看白社朱堪染，况羡青山翠可移。但有同盟公等在，不妨重赋偶然诗。::||
明代::梁元柱::何来蠢动扰荒要，飞将龙旗下绛霄。夜月三军严细柳，雄风一矢贯双雕。敦诗豫有擒王略，挟纩宁无背水骄。岭外殊勋铜柱在，图麟肯让霍嫖姚。::||
明代::梁元柱::五马专城旧著勋，词坛况复雅能文。高淩石室千层峻，清切端溪一派分。但有君恩酬湛露，不须亲舍忆停云。何如满酌流霞日，奏入神明陆使君。::||
明代::梁元柱::频年病骨学逃名，亭馆新霜起夜声。世路惊疑游欲倦，山云閒憩梦初醒。匡时贾谊惭无策，何处元龙重有情。未许词林耽风雅，东南犹有未降城。::||
明代::梁元柱::出关身便谪神仙，别院逢君小洞天。作赋自知惭锦绣，閒居原是拥嫏嬛。当窗雨沫琅函润，扑席花明绮槛鲜。况有珀光传玉碗，夜深一话已重元。::||
明代::梁元柱::一自初衣遂薜萝，故人何事访披蓑。寻盟最爱交能澹，颂志犹怜和者多。水国尊开惊四美，天花晴散到三摩。谈深横槊江干夜，霜月低窗桂影婆。::||
近现代::金启孮::无眠早。途程尽是关山道。关山道。西风冷落，鬓丝吹老。玉绳已转疑天晓。拥衾消瘦征夫貌。征夫貌。觱篥声中，半天衰草。::||
近现代::金启孮::征鸿绝。举头唯见燕山月。燕山月。年年几度，照人离别。倦途又是天山雪。闲愁总向心头结。心头结。归时待与，谁人相说。::||
近现代::金启孮::驿亭风信。又送飞鸿阵。虎帐征人相对问。谁道不凋双鬓。黄昏塞角频吹。岭头几处寒梅。正是凄凉时候，那堪雨雪霏霏。::||
近现代::金启孮::无限。号角逼人颤。军垒森严，恐把年华换。动离忧。酿新愁。一阵晚风，黄叶又飕飕。::||
近现代::金启孮::盈掬只逐东风转，飘泊何方。零落堪伤。乱扑征衣向夕阳。年来饱尝兜鍪味，乡梦难忘。空结愁肠。剩得炊烟与恨长。::||
近现代::金启孮::古寺斜阳对落晖。金山北雁又南飞。铁衣渐觉新霜重，毳幕空怜旧梦稀。怀往事，寸心违。狼烟烽火照旌旗。敕勒唱罢黄云塞，插遍茱萸犹未归。::||
近现代::金启孮::桦烛烧残余香罢，枕簟凉生。多少心情。隔院砧声梦不成。那堪窗外三更雨，淅沥凄清。点滴分明。似问人间醉耶醒。::||
近现代::金启孮::春来秋去谁相忆，多少离忧。怕上心头。为谁珍重护风流。夜阑无限伤心事，风也飕飕。雨也飕飕。待到明朝恐未休。::||
近现代::金启孮::秋雨秋风天易暮。铁戈兜鍪，又上郊原路。古道茫茫愁几许。声声画角浑无绪。路转山回劳返顾。一派斜阳，村落黄昏鼓。毳幕难留乡梦住。塞鸿阵阵凭谁数。::||
近现代::金启孮::夜来乍畏重衾薄。困眠无奈三更角。惊起愁压肩。遣书和泪看。红颜终是老。且把愁容扫。休负好春天。陌间花正繁。::||
清代::冷烜::水国乍阴晴，秋从短褐生。乡思来雁影，凉意入蛩声。树定留残滴，窗虚待早明。寂寥依烛坐，疏漏已三更。::||
清代::冷弦玉::危楼冠绝壁，突兀俯千寻。烟拥城中市，花明郭外林。晴花开紫塞，雪色出遥岑。故国空云海，凭高寄远心。::||
清代::佟钺::十载罗浮梦，新秋问海门。云从双涧合，翠拥一峰尊。大药留丹灶，长生剩水源。妻梅林处士，归老定何村。::||
清代::佟素衡::庭槐渐觉影婆娑，岁月催人老奈何。昼永尔宜勤课读，夜深余亦爱吟哦。从来自恃闻偏浅，到处心虑识愈多。美玉琢磨终作器，分阴须惜莫蹉跎。::||
清代::佟法海::琵琶一曲断肠声，触拨当筵谪宦情。为语江州白司马，留将眼泪哭苍生。::||
清代::佟法海::忆昨青云侣，偏承恩渥殊。出同陪羽猎，入共侍蓬壶。老境怜分散，天涯各一隅。秦邮如过棹，为我问珠湖。::||
清代::佟法海::生平文字友，引疾得休官。老去身须惜，归来梦亦安。江风吹浪急，山雨逐人寒。惟有怜同调，长嗟离别难。::||
清代::佟法海::丹顶由来异，玄裳自少文。生成云水性，偶与凤鸾群。翘足怜孤影，乘轩耻俗氛。长鸣因警露，岂为九天闻。::||
清代::佟应::路上逢君一慨然，短衣破帽向人前。昔时曾记南楼话，劝汝归耕北郭田。四海论交谁纳履，十年谋道可忘筌。空思闭户终难得，仆仆风尘好自怜。::||
清代::佟世思::烽烟漠漠昏芳甸，千条新柳当春见。遥忆高楼万里人，晓来坐听娇莺啭。高楼南望已沾巾，妾梦还伤塞北春。去年此日相思树，今日今年肠断人。别来不觉春光蚤，春光减尽朱颜老。妆台明镜倚春云，陌上雕鞍映青草。可惜青青掩画楼，狂夫何事觅封侯。开帘怕见杨花落，化作浮萍逐水流。::||
清代::顾贞观::曾是上清携手处，迢遥笙鹤遗音。水如环佩月如襟。幔亭人杳，归路已难寻。莫倚君身仙骨在，晓霜明镜骎骎。碧天云海约投簪。旧欢新别，回首两沉吟。::||
清代::顾贞观::烟月扬州不可住，金阊亭下牵船处。风流海内几知名，却傍江潭惜《枯树》。壮心无计得消磨，千叠蛮笺十斛螺。鸳鸯翡翠长相守，其奈缠绵旧事何！旧事追趋青琐闼，承恩独给尚书札。玉箱珍重贮填词，梦里西风生白发。武皇仙去已多年，老伴文明绣佛前。第一莫孤琴酒兴，夜分高宴日高眠。::||
清代::顾贞观::初日上东南，林亭空宿翳。草香珠露重，的皪侵衣袂。唱杳曲池菱，吟馀小山桂。犹闻遗翰墨，但惜沉碑碣。望古情已深，怀贤感亦系。由来澹荡人，别作流传计。翕赩贱原尝，虚徐狎庄惠。谁陪飞盖游，属和高文丽。::||
清代::顾贞观::一灯山牖出，隔竹露光泫。坐听香台人，《法华》中夜转。清泉漱寒玉，细入吴音软。嚼蜡况横陈，凡襟何时遣？::||
清代::顾贞观::不自量筋力，求为人灌园。意惟营一食，迹若避群喧。谁遗五色芝，服之诧腾鶱。奈非尘埃种，移莳安得蕃。还将理菜畦，膏泽资泉源。黾勉试操作，编篱复插援。早韭和露茁，晚菘凌霜翻。但从采掇便，未觉烹饪烦。心形诚苦疲，既饱亦轩轩。向读神农书，近闻老圃言。::||
清代::顾贞观::壁立双芙蓉，正临无底谷。谁挥修月斧，尽削银河曲？倒洒万斛珠，翻飞千寻玉。有龙蟠其下，喧极眠更熟。纵横题石字，但见莓苔绿。洗钵注军持，馀生此焉足。::||
清代::顾贞观::百里非远涉，忽嗟行路难。蓬窗半夜冻，积雪摧樯竿。念子拥衾坐，知余抚枕叹。吴中文翰侣，公宴方极欢。暖响迷玉漏，晶辉莹珠盘。谁持一尊酒，慰此孤舟寒？前路逢二谢，客愁应少宽。平生倦水宿，历历惊风湍。::||
清代::顾贞观::山浅雨亦深，烟光暮如积。窅然清池上，暂与尘土隔。倚杖玩浮沤，凭阑数归翼。无生复奚灭，有动随所息。磬响时一来，怀哉岩岫客。愿言依此境，共对香灯夕。::||
清代::顾贞观::溪口白云晴不归，溪边红雨沾人衣。老渔收罾坐钓矶，人家卖酒开双扉。槎头鳊老鳜鱼肥，短蓑藉草相因依。欲醉不醉烟霏微，去与乱鸦投落晖。::||
清代::顾贞观::倚胸交戟事谁怜，埋骨犹临大道边。结束新春儿女队，苍凉古巷姓名传。浮图旧俗还仍汉，匕首遗谋竟误燕。细饱炙鱼三月味，只应身寄太湖船。::||
清代::郑孝胥::奉天惟一大，胜怠取丹书。吉语元辰降，休徵献岁初。墨华光已耀，笔势意能舒。圣学从容见，群情感慰馀。邑纶资夏靡，兴楚待申胥。拜赐空惭愧，微臣志未摅。::||
清代::郑孝胥::幽人默相感，冲雨命篮舆。树暗城西路，云深水北居。添衣携短褐，共饭洗芳蔬。庭鹤声谁警，潭龙气自嘘。对眠清榻冷，立语暮钟疏。世事堂堂夕，山中梦熟初。::||
清代::郑孝胥::自诩知微且见几，聊将聚饮卜南归。江湖粗辨鱼羹饭，何幸君恩听拂衣。::||
清代::郑孝胥::杜门谢客忽经年，王道衰兴岂偶然。驱雀驱鱼非我力，有人抱膝待回天。::||
清代::郑孝胥::诸老销沈等可哀，酒馀话旧苦低回。新京残客能相见，唤起同光百感来。::||
清代::郑孝胥::塞下烧羊老尚馋，深杯乐圣亦能衔。为君一说江湖味，彘肺鱼头便不凡。::||
清代::郑孝胥::千金不换今宵月，历劫难销往日心。不道人生不如梦，人生是梦苦难寻。::||
清代::郑孝胥::天倾西北漫仓皇，地缺东南孰主张。俯视中原三万里，不妨抱膝过重阳。::||
清代::郑孝胥::登高还有壮心无，诗酒阑珊兴亦孤。付与閒人话《心史》，却收馀论作《潜夫》。::||
清代::郑孝胥::杞忧无尽思无边，都在人间晓梦前。偶起推门看夜碧，长庚留燄正横天。::||
清代::濮淙::诗成当代说方干，何事辞家久不还。梦里汤泉非故国，眼前云海是名山。花深古灶凭烧药，月冷啼猿为守关。只是白头慈母在，不教容易别人间。::||
清代::濮淙::容易相逢尚未逢，老年亲故喜相从。已辞野店中山酒，望断烟江北固峰。一夜梦游千里月，五更霜落万家钟。莫言人远天涯近，书到楼头第几封？::||
清代::濮文暹::峨眉六月雪，芙蓉半城花。花开雪再春，游子当还家。怜我诸弟妹，风中尘与沙。楚泽香采兰，越溪寒浣纱。群流尽归海，君亦平泛槎。次第相见之，因缘满天涯。我怀不堪述，转为君长嗟。::||
清代::濮文暹::人生大邂逅，多在阡与陌。飘零各异地，异地成咫尺。持来双镜光，互照好颜色。岂惟照颜色，肝胆了不隔。平生失途马，颠蹶在荆棘。君既宛转导，又为施羽翼。君今弃我去，好春失消息。柳条与梅花，为谁更妆饰。本自无远别，生灭年仅百。所悲再见期，又非此旦夕。既作有情物，得不泪沾臆。登堂慰君母，母正缝衣裳。衣裳亦何丽，鬓发亦何苍。知君当早还，君还我何方。君今别母时，有我相扶将。行当我别母，不见君在旁。劳燕各背飞，春风尔何忙。独余慈乌声，绕屋空徬徨。::||
清代::濮文暹::再见能几何，别君复兹晨。深意幸有托，仍恐含未申。感君万里来，爱我性情真。往往作痛语，不为伤孤贫。半生无所有，何以赠远人。去去君莫愁，敢不惜其身。乱花插行李，锦水亦何春。愿持一勺水，预洗征衫尘。::||
清代::濮文暹::微笑忽破睡，情梦媚幽独。春烟定后痕，荡漾在心目。欲说境已志，鸟语碎空绿。::||
清代::濮文暹::古战场，沙与虫。今战场，罴与熊。天戈西挥日不东，昨日将军今上公。美人载归千艨艟，岂无夫家皆鬼雄。乌鸢狐狸饱不尽，髑髅磨苔生青铜。呜呼今战场，犹照古时月。呜呼古战场，不染今人血。古人战场重边功，今人战场中原中。::||
清代::濮文暹::我生误文字，平贼无奇术。远闻三里城，受攻四十日。报国固不才，亦莫救家室。有弟杀贼归，犹抱老母膝。膝前妹娇痴，向之索枣栗。忽惊刀矛撞，投怀涕潜溢。是时屋瓦飞，雷从地底出。烟中互长梯，与贼相甲乙。三登而三堕，催以万觱篥。全家争督战，不解避斧锧。致身臣应尔，寸土守敢失。贼富民愈贫，雀罗鼠更掘。雀鼠幸未空，全军仍以律。朝向大吏述，暮向大吏述。大吏无援师，忍怒日受叱。昨日兵力分，十已遣六七。近郊贼方横，山城遑与恤。驰书慰众心，此情不忍笔。但言大军来，重围破可必。讹语纷刺耳，入梦亦不吉。仰天问消息，鸿雁杳无一。不来肝肠裂，来亦肝肠裂。上言民可怜，下与骨月诀。我思化黄鹄，飞入罗网缺。贼营三十里，去恐羽翼折。将心且随月，黯照战场血。旂渍血花紫，月下惨成列。登陴见予季，此时心骨热。书生弱有年，一旦横磨铁。老母素怜儿，今不闻呜咽。昨驰告急封，家书竟断绝。公义不及私，此举太豪杰。独不计汝兄，请师喉屡噎。家人祇解啼，首蓬面不洁。巍巍雨花冢，深深大峨穴。德薄者祀斩，或免天所罚。服官三十载，吾父多清节。生儿诚太愚，处世又不哲。恃此臣子心，安危总一辙。圣诏渴求贤，所恨学尽拙。男儿好身手，甘兹尘土灭，煌煌君父恩，及时好施设。::||
清代::濮文暹::老蝉断续吟，夕阳乱明灭。雨气集空林，揽之有余热。悠悠一寸心，事事郁相结。复此多炎凉，何处生分别。腥风吹断虹，云腰又中截。::||
清代::濮文暹::花姑沈醉竹郎祠，鸡卜喃喃问出师。风雨万山人鬼界，刍粮千里圣明时。最难抛掷黄金赏，欲诉功名白骨知。闻道滇池半清浅，至今鹬蚌苦相持。::||
近现代::王其元::今日为何日，一月二十九。是为选胜期，不可无尊酒。尊酒岂易同，重劳诸诗友。卜宅在市廛，嚣尘时时有。高轩过闾门，未遑效拥帚。相期联袂来，心虚师竹受。回忆十九年，沧桑变幻久。鼙鼓动地来，四方难糊口。簪杏隐红颜，看花归白叟。或返自河阳，或退从江右。或橐笔齐燕，束装回先后。密迩桑梓閒，投李恒报玖。建安善刀藏，终推才八斗。叔重词吐经，绝妙肖齑臼。南郭斗垒酣，精神尤抖擞。昆仲说笏山，屠龙足抗手。吴越本世家，文章为渊薮。峥嵘二少年，下走亦却走。觥觥大集行，各自见抱负。明日中和节，杀青将开首。选政属东山，名山期同寿。诸君李杜才，珠玉不胜取。但未识下里，得附阳春否？薄技学雕虫，先以覆酱瓿。::||
近现代::王其元::吟风弄月夏秋好，霜信又催重九早。避暑已过寒未来，佳节登高豁怀抱。渊明生日传无徵，聊就重阳祝寿考。同侪争上皆山亭，定有天风吹浩渺。怡园主人兴最豪，何止十人才足了。远公本储斗石才，日课夫子犹自道。汝南夙负月旦评，一编诗集追丁卯。松庵三绝媲不知，早共枝山推墨宝。西堂佳句梦中搜，搜罗待续江干草。塍公味公皆好游，齐树燕云供摛藻。馀子莘莘亦善诗，近体古体会心巧。下走仅为下里吟，一曲阳春和终少。疏风冷雨满城来，名句自属潘邠老。子安年少得名滕阁序，有神助风风帆饱。七百里中一夕来，轻舟飞送疾如鸟。当将即席赋至落霞秋水惊人句，遂使都督以下文武读之齐倾倒。而我撚断吟髭，祇恐腹中空空笑我难就稿。羡君负大才，叹君知先兆。宦游既倦早归来，三径未荒篱菊绕。掩关习静怕自怡，结庐幸无车马扰。娱情诗酒复力田，百亩种分粳秫稻。园名怡兮社名陶，希古渊明志独矫。我读渊明九日诗，有花有酒溢言表。有酒可招刘伶陪，无酒或仿杜康造。龙山落帽韵事传，嘲孟有文文已杳。陶孟两家本旧姻，玉润冰清相映皎。坡公爱陶并爱孟，九日和陶诗意晓。孙盛嘲文久失传，坡公补之岂曰小。君性爱陶亦爱苏，尚友古人胸襟何浩浩。古人登高为避灾，只今避灾无仙岛。可怜岁岁遇兵灾，何日灾消身足保。此閒学士有青莲，追陪况有采芝皓。有酒学仙神与游，无酒学佛形似槁。惟君斗酒诗百篇，清新俊逸侔庾鲍。一官一集亦有人，翰墨因缘留鸿爪。诸君皆属风雅才，岂徒赠句欢联缟。顾余南郭亦滥竽，覆瓿讵可灾梨枣。沧桑变幻乱靡平，万斛愁凭一尊扫。::||
近现代::王其元::一饮一啄关定数，一死一生数尤注。消寒仅传九九图，冬去春来春又去。异哉此会独延长，是何濡滞必有故。忆从去冬赏菊筵，无少无长十人与。当筵序齿整无零，五百八十寿诗赋。消寒荟萃十一人，首倡冬月廿九辰。社主兴豪先开宴，言定拈阄依次轮。轮台已过病夫会，九转消寒待君身。时则病夫未病也，而君无病忽吟呻。河鱼腹疾将奈何，绵延床蓐历数旬。历数旬，会遂停，君病将痊病夫病。汤药纵尝难续命，可怜未满来复期，地下修文病夫应。幸君病体日渐康，调摄经旬病若忘。清门席上近相见，依然饮啖竟如常。今且补作消寒会，宝墨楼头文宴张。况兼补缺有钱起，虽较病夫少十载。若从今岁算相加，亦与去年数相似。得此天然玉合子，不惟消寒一局缺者完，抑且庆祝六百将自后年始。::||
近现代::王其元::严寒不离腊，盛暑不离伏。是以冬夏间，古人重休沐。休沐各自有，期尽皆可卜。消寒既九九，消夏又六六。今交夏至节，大雨绝复续。为霖或为霪，满坑亦满谷。只因连岁荒，犹盼今年熟。衰周既无寒，暴秦宁有燠。我辈非热中，安用趋炎熇。吾澄开社坛，泰半号名宿。自经离乱后，无复旂鼓簇。居者未安安，亡者徒仆仆。存者望门投，殁者举家哭。翛然社主人，差幸客免逐。折柬复相邀，过当农祀谷。置酒北窗下，莲叶香馥郁。不须藕与冰，不必丝与竹。欢然朋盍簪，相与醉醽醁。譬饮清凉散，千金同一服。怀此柳下风，几疑身超俗。理乱且不知，遑问世逐鹿。顾我近市居，尘嚣无术扑。城市而山林，惟君此为独。相约旬一游，尘襟涤万斛。::||
近现代::王其元::四时佳日惟春好，上巳清明都过了。莫言作乐苦中无，不信寻欢劫后少。我生疏懒本寡交，偶逢情洽亦如胶。美哉发起序齿会，冯园张宴兴尤豪。时维三月二十四，婪尾一尊风信遭。是日天气清且和，未交夏令春将过。襟裾杂遝肩相摩，联翩一堂冠峨峨。精神矍铄发皤皤，谁则隆然类橐驼。王后卢前序不颇，生张熟魏情亦多。座中首推陈太邱，怡情别有竹林游。云閒二陆迈众流，高谈时务气横秋。南郭先生诋自由，东方辩士杂俳优。朱君章君度休休，若庄若谐互吹求。其馀声气素相投，促膝谈心情更稠。谁附骥尾谁龙头，先高后杨吾同俦。数符登瀛加十筹，画图一幅影像收。兴馀还招弹词客，四弦一挥惊裂帛。移时又说江南春，声声若谱寿人什。我闻唐有香山会，九老雍容占丽泽。人闻宋有洛社会，耆英荟萃交莫逆。古人之风不可及，遇难不同情则一。吁嗟乎，人生行乐须及时，莫负当筵酒一卮。壮岁功名既如此，浮云富贵复何为。况今四海慨沦胥，何日欃枪迅扫除。回思六十年前事，赭巾逼迫无宁居。不图往事犹未忘，劫运重开又岁初。炮弹如雨七昼夜，城郭摧残市井墟。大兵之后有凶岁，未知明岁将何如？我侪欲向天公问，何处桃源足避秦。年龄不计春长在，熙熙共作怀葛民。黄发垂髫乐怡然，鸡鸣犬吠亦神仙。此间大好桃花放，雅集名园抵洞天。::||
近现代::王其元::昨宵微雨酿新春，天为留君作主人。形迹休分南北阮，座中半是葛天民。::||
近现代::王其元::漫园荒后适园兴，子弟能诗祖武绳。两世清才最难得，几人心醉玉壶冰。::||
近现代::王其元::烽火惊心退息佳，皋比还我旧生涯。欲谋多士臻高格，端赖真师分二斋。津上剑光终有合，丰城宝气讵长埋。从来大器成都晚，君是香山九老侪。::||
近现代::王其元::百龄强半过匆匆，壮志潜消离乱中。劬学助丸劳柳母，读书下酒赏祁公。君能行路九千里，我忝长年廿四风。赢得清名诗卷里，雅怀当与谪仙同。::||
近现代::王其元::省识朋簪寿，君家美独专。合成年二百，祝到客三千。桃熟西池上，尊开北海边。愿将身化燕，飞贺画堂前。::||
近现代::万正常::天涯万里一归人，桑梓依然作客身。过去光阴如故友，到来风物是乡亲。别情宁免长相忆，诗学犹馀未了因。莫道达夫徒自苦，行年五十尚精神。::||
近现代::万正常::青青潘鬓渐成霜，人近衰年爱景光。红日正高冬亦暖，黑甜安睡夜方长。客来每喜谈时事，病瘉何妨问扁仓。检点行囊归莫缓，故园花事隔年忙。::||
近现代::万正常::蛾眉旧日此屯兵，万里勤王抱血诚。当轴岂知筹策妙，湛恩偏荷锦袍荣。嘶风马喷馀威在，落月乌号肃气生。三百年来频改建，路人犹指四川营。::||
近现代::万正常::城西一径到池塘，落落疏篱短短墙。曙后棋枰纷列井，雨馀菜甲秀成行。早除非种同田事，时有新鲜赴市场。莫怪昔贤求学圃，个中趣味亦殊长。::||
近现代::万正常::安得山林寄此身，墙东未遽远嚣尘。俗多繁剧难为礼，路到奇穷欲避人。金谷羽觞高宴会，田家鸡黍薄乡邻。云泥势隔庸相比，南北原来有富贫。::||
近现代::万正常::频年时局不胜忧，学制纷更尚未休。听雨今宵醒卧榻，过江明日苦登舟。振兴事故如丝结，荏苒年华似水流。才赴观摩方返校，又闻烽火动神州。::||
近现代::万以增::水天凉处傍楼台，明月当头劝举杯。灯火万家齐旖旎，笙歌几处共徘徊。犹龙浩气张颠草，吐凤奇姿李白才。宾主东南臻款洽，哀丝豪竹一时来。::||
近现代::舒庆春::作图如作字，笔笔走龙蛇。霜苔墨数点，老干鳞皆花。风雪一千载，岁岁无奇葩。春来枝自绿，鸟雀歌朝霞。落笔何朴拙，以见我生涯。那堪为蜂蝶，肆意逐繁华。::||
近现代::舒庆春::小住佳园百病除，西山爽气入蓬庐。风香云暖松荫外，细读人间革命书。::||
近现代::舒庆春::白花笑对紫花开，土暖风轻春雨来。吾辈生涯爱劳动，夫随妇唱菜亲栽。::||
清代::周祖同::闲步石城西，借问卢家旧路迷。帘外春风堂下月，都非。一片湖阴荡落晖。艇子莫相催，歌板无声梦也稀。才说莫愁愁便起，凄凄。双燕于今没处栖。::||
清代::周祖同::王家谢家燕子，话闲愁万绪。指形胜，白下雄城，蒋山依旧终古。听云外、东流滚滚，分明诉出伤心语。只秦淮仍荡春波，绝无残树。太息神州。望里浩渺，认西边幕府。想当日流涕新亭，过江名士何处？叹繁华、从来似梦，金粉坠、销沉歌舞。翠华空、凭吊兴亡，故宫禾黍。东南半壁，慷慨悲歌，又十年战鼓。有列阵大旗飘出，画角呜咽，骨化青磷，血飞红缕。金戈铁马，长江天堑。垂虹惨惨无颜色，莽烽烟、遍起秋陵路。铙歌唱罢，横吹四野腥风，午余鬼啸阴雨。孤篷倦旅，对此茫茫，说艳游顿阻。黯剩迹、鸦啼壕断，凤去台空，一炬华林，乱芜桃渡。凄凉欲问，人间何世，萧萧芦荻寒故垒，尽挑灯、重续兰成赋。筝船纵拍红牙，怨曲难终，暮潮更苦。::||
清代::周祖同::群芳信史，烈女琼妃，冠无双名字。尘飞骑影，忍一死、报了东风情意。花应姓许，是天上、云班仙子。想夜深、玉骨珊珊，雪样衣裳飘起。几番禅观飘零，说旧日繁华，清梦如水。香魂去也，更莫问、人在迷楼醒未？三层佛阁，奈劫火、而今重记。比土花祠冷无人，一倍伤心词里。::||
清代::周祖同::凄凄惨惨，任草满故堤，何处隋苑？三两明边曾是，画帘低卷。芳魂闪闪西风里，悄难禁、树根残焰。可怜遗恨，旧时厮趁，舞裙歌扇。莫更怅、烟销雨断，只野花飘落，清泪如泫。萧寺钟声休认，景华天晚。零星几个黄昏近，到愁来照谁心眼。至今深夜，青青惟有，乱磷千点。::||
清代::周祖同::征战地，茫茫故处还记。金山坏塔倚秋烟，乱鸦又起。暮天日色隐孤城，长江波浪无际。断芦岸，空徙倚，客情渺渺难系。雕弓画戟十年前，尚存玉垒。望中北固莽苍苍，中泠依旧泉水。蜃楼上下互趁市，恃连船、飞渡千里。倦烟独看人世。奈腰间佩剑、埋藏龙气，愁绝登临西风里。::||
清代::周祖同::天漠漠。青山淡相对，野云闲著。海门浩渺，禅关摇落。何日仙真再到？傥勾留、依旧林壑。空怀昨。可怜京口，废营荒郭。客里扁舟重泊。叹匆匆、登临负约。听过江、声声铃语，都成消索。北固南徐，剩太息、徒付深杯孤酌。晚风作，应返危崖瘦鹤。::||
清代::周祖同::风来无地，云横有岸，中边一碧浮沉。方丈去遥，连翘舞倦，波涛终古难平，车马半空行。问枯查羽客，几度曾经？暮色苍苍，拟将心曲托孤琴。沧州何处伤情，怕重闻水浅，还见尘生。青海孤军，乌湖异域，唐家遗迹堪惊。西北是神京，幸中原无事，人道休兵。忽近烟台乱鸦，斜日大旗横。::||
清代::周祖同::已春过、大沽烟水。杨柳青青，落花风里。隐隐潮来，小帆如叶、树如荠。酒帘三五，嗟逆旅、无情思。结客少年场，漫击筑，浩歌燕市。遥指。慨津门旧日，一片连营烽燧。京城未远。又愁见、浮云征骑。道至今、玉垒防秋，厌重说、鏖兵时事。只海色千重，都向层楼飘起。::||
清代::周祖同::蓦鞭丝、唤人离别，临歧珍重相语。尊前只莫言憔悴，都向柳枝分付。浑欲诉，奈执手、匆匆不尽愁中绪，攀条怨缕。正南苑生凉，西山作暝，争忍别君去。长安道，约定归期又误。天涯人倦羁旅。湖云湘月家山影，并入吹笳声暮。情更苦，说有个、方回等我江南路。凭君记取。待津舶归来，诗筒寄到，定写断肠句。::||
清代::周祖同::幽磬隔花闻，清梵如尘，惜惜别院悄无人。燕子不来春又去，立到黄昏。芳草最愁君，埋了罗裙，可怜眉黛已无痕。曾是旧时帘底月，如此销魂。::||
近现代::金启孮::无眠早。途程尽是关山道。关山道。西风冷落，鬓丝吹老。玉绳已转疑天晓。拥衾消瘦征夫貌。征夫貌。觱篥声中，半天衰草。::||
近现代::金启孮::征鸿绝。举头唯见燕山月。燕山月。年年几度，照人离别。倦途又是天山雪。闲愁总向心头结。心头结。归时待与，谁人相说。::||
近现代::金启孮::驿亭风信。又送飞鸿阵。虎帐征人相对问。谁道不凋双鬓。黄昏塞角频吹。岭头几处寒梅。正是凄凉时候，那堪雨雪霏霏。::||
近现代::金启孮::无限。号角逼人颤。军垒森严，恐把年华换。动离忧。酿新愁。一阵晚风，黄叶又飕飕。::||
近现代::金启孮::盈掬只逐东风转，飘泊何方。零落堪伤。乱扑征衣向夕阳。年来饱尝兜鍪味，乡梦难忘。空结愁肠。剩得炊烟与恨长。::||
近现代::金启孮::古寺斜阳对落晖。金山北雁又南飞。铁衣渐觉新霜重，毳幕空怜旧梦稀。怀往事，寸心违。狼烟烽火照旌旗。敕勒唱罢黄云塞，插遍茱萸犹未归。::||
近现代::金启孮::桦烛烧残余香罢，枕簟凉生。多少心情。隔院砧声梦不成。那堪窗外三更雨，淅沥凄清。点滴分明。似问人间醉耶醒。::||
近现代::金启孮::春来秋去谁相忆，多少离忧。怕上心头。为谁珍重护风流。夜阑无限伤心事，风也飕飕。雨也飕飕。待到明朝恐未休。::||
近现代::金启孮::秋雨秋风天易暮。铁戈兜鍪，又上郊原路。古道茫茫愁几许。声声画角浑无绪。路转山回劳返顾。一派斜阳，村落黄昏鼓。毳幕难留乡梦住。塞鸿阵阵凭谁数。::||
近现代::金启孮::夜来乍畏重衾薄。困眠无奈三更角。惊起愁压肩。遣书和泪看。红颜终是老。且把愁容扫。休负好春天。陌间花正繁。::||
清代::章学诚::仰看鸟高飞，再翱复再翔。养雏三十年，羽翼成文章。羽翼成文章，壮士胡为嗟嗟戚戚徒心伤。珍食盈案，咽不暇尝。拔剑出门，我马玄黄。壮心崛强，不肯伤悲。风吹棠梨，春日迟迟。上览高山松柏之苍苍，下俯黄河流水之滂滂。中有孤客徬徨而踯局，不觉潸焉泣涕之沾裳。::||
清代::章学诚::大道如天，不著言诠。摩扃揣钥不可问，使我拔剑四顾心茫然。欲附高飞鹄，大风吹南而反北。欲骑长鲸鱼，惊浪骇汗如流珠。金门青琐佩玉琚，山斋茅屋闻读书。鹏图鴳笑各有志，昂然七尺将何如。登高山而望远海，乃见百川清浊纡疾之不同。八方殊风雨，安能顿使贤愚臭味之交通。或山而樵，或水而渔，独抱千古意，不可以杂居。春风东来入千家，桃李参差齐作花。一垄万木殊根荄，山高岩岩水无涯。::||
清代::章学诚::大鹏一嘘而回溟渤之盈涸，黄鹄再举而知天地之方圆。世人碌碌争界于触蛮之内，大人独立乃能持变化之权。文弊道散，庄生狂言。飞腾缥缈，宇宙无痕。天之滨，江之濆。有怪物，不可驯。北极羁翎南沈鳞，风雷变化成一身。已矣哉，陋儒日齧章句训诂何足询。::||
清代::章学诚::蛰苓兔丝杓，吴石鱼桐扣。青霜丰钟铿，紫气匣剑剖。龙虎变化风云从，天涯何处无遭逢。淄渑泾渭各自媚，大壑无我皆朝宗。东海鲰生最萧索，哀骀天选良非恶。孤情僻性真穷奇，乾坤莽莽悬瓠落。少年随众逐辞场，十战九北何郎当。秋风黄叶长安道，夜雨青镫村学堂。长安米贵居不易，奉母将家困侨寄。摩拟潜消笔墨灵，蹉跎暗折江河气。掉头十载京华春，蠖屈自诧亦有伸。先茅连拔自丁戊，文章遇合如通神。前后司衡矜荐剡，叠蒙圣主春风颔。佳话流传播缙绅，风尘耳目争旸睒。谁知管城骨相屯，境迁事往终沈沦。北堂萱谢南路绝，衣食奔走嗟艰辛。辛丑中州寻旧雨，失比遂遭群小侮。苏秦游困既丧资，蔡泽途穷更夺釜。故人作宰肥子乡，为我休荫停踉跄。笙簧文酒剧欢会，岁暮风雨忘凄凉。壬寅癸卯勤讲课，北平试拥皋比座。地交山海少耕粮，庙近夷齐尝苦饿。甲乙丙主莲花池，相国殷勤推项斯。琳宫提举比祠禄，所惭患好为人师。相府荒凉韩愈罢，承蜩伎捷斯文亳。朱文曾动天子颜，白字竟遭县尉骂。丁未又困京洛尘，选部有官不敢徇。晏岁仓皇走梁宋，才拙岂可辞贱贫。镇洋太保人伦望，寒士闻名气先壮。戟门长揖不知惭，奋书自荐无谦让。公方养疴典谒辞，延见卧榻犹嫌迟。解推遽释目前困，迎家千里非逶迤。宋州主讲缘疑夙，文正祠堂权庙祝。漳潭深院花木饶，侨家忽享名山福。戊秋洪水割荆州，大府移镇苏虔刘。坐席未暖又偈偈，故人官毫聊相投。己酉春夏江南北，驰驱水陆无休息。秋冬往还江汉间，灾平岁稔旌门闲。庚戌重来启书局，编摩万卷书撑屋。四年转辗五迁家，疾病殇亡又相属。鸡犬图书行李间，更堪旅榇波尘逐。人言官畏屡迁贫，何况区区恃馆谷。自庚徂甲五春秋，饱看山青江汉流。春风草绿晴川阁，霁雪梅开黄鹤楼。三苗背化唐虞禅，军府劳心厉征缮。残篇自为运筹停，终报前军殒大星。三年落魄还依旧，买山空羡林泉茂。祇合驰驱毕此生，辞官翻似羁官守。南丰先生当代奇，家学世业儒林师。瀛台星署抗高步，淮南秉节平度支。欧苏旧治即家法，大雅扶轮声气洽。冠盖辐辏东南都，八公四子惭孤狭。浔阳使相东浦公，乃与公阅为先容。仲夏偈来秋始见，白日无檄医头风。先生高谊云霄上，全人肩肩视瓮盎。问医馈药使频仍，自惭何以答嘉贶。臣之少也不如人，况今垂老忧患频。侧闻方志许参校，抵掌伸眉欲图效。眇视跛行别有优，此事略解陈前筹。周官外史领方志，成周一道同风治。《乘杌》《春秋》各擅名，侯国改制非西京。志为国史举全体，陋儒误认为图经。司书版图有专职，如何方志混白黑。封建郡县今古殊，民彝物则无隆污。行人五物献当宁，风《诗》采贡国史序。古人经纬自分明，后人不复辨牛鼠，获麟绝笔直至今，历史得失可窥寻。史迁义本风《诗》出，比兴偏长弦外音。班《书》典肃原经礼，官仪左《国》融其体。蔚宗习染近文人，别裁间出犹鲜新。陈氏三书有微意，阳魏阴刘褒贬异。造奇蹈秽心术殊，尚存家法非全诬。子显《齐书》真破碎，史作雕虫大道晦。《梁》《齐》《陈》《周》有完缺，自郐无讥一埽秽。《南》《北》二史夸剪裁，断纻败絮如纷埃。唐初《晋》《隋》出众手，《晋》杂《隋》纯非例推。刘煦《旧唐》号芜滓，欧宋《新书》矜后起。虽云文省事能增，未免适屦还削趾。欧阳《五代》世称奇，学究《春秋》《文选》史。元修三史明修《元》，大车冥冥尘未已。圣人制作是为经，笔削前朝万世型。《八旗志》仿全史例，方志当知奉法程。乃知偏主图经类，夏虫朝菌空纷争。迂谈屡为时俗笑，山水曲待钟期评。文定诗才本清穆，山僧夜话非论笃。瓣香偏似遇追摩，步窘吟诗若局促。南丰贤裔八面才，余事为诗如探怀。春蚕作茧金铸鼎，化工赋物无安排。瑶章惠我见欲咥，措语无多神相出。缠绵厚意渥春温，但恐医门遂多疾。欲和佳篇屡辍题，小巫气折大巫低。晏岁行归志留别，长歌强效鹧鸪啼。::||
清代::章际治::人臣死忠女死节，万世纲常赖不灭。寒松耐岁叶后凋，古井不波泉自洁。各私所天死所天，自古迄今原一辙。孰云藐藐妇人身，不能慷慨争前烈。嗟嗟予季幼聪慧，父老相期成后杰。刘家有女淑且贤，彼此原为中表列。女家男室父母心，况复孩提互提挈。似水年华冉冉更，于归有期缡未结。忽然天半起罡风，初茁兰芽遽吹折。人家方祝月常圆，讵料未圆已先缺。一间凶耗声呜咽，寸寸肝肠为断裂。之死靡他妾本心，妾身何难即引决。顾念吾夫鲜弟昆，孝养翁姑谁力竭。况复吾夫未娶身，为殇立后讥前哲。纵然一死恐徒然，在室守贞计亦拙。何如循礼来奔丧，生未同衾死同穴。闯然入室新妇身，不被绮罗被缞绖。先拜翁姑次抚尸，抚尸一恸悲永诀。铁石之人亦酸辛，泪竭声嘶继以血。养生送死两无愆，子职妇代忘据拮。临妆讵复铅华施，未寝先将环瑱撤。双丸日月去悠悠，期而小祥真一瞥。小祥乃在八月中，一死一生经岁别。翁姑无子奉盘匜，翁姑有孙绵瓜瓞。愿从吾夫地下游，自笑浮生同蠓蠛。灵前展拜有馀哀，长恸一声声顿绝。有功名教足千秋，何必年登耄且耋。吁嗟乎，吾家祖妣练夫人，功在全城世艳说。馀风湔染逮云仍，清操凛凛凝霜雪。大节如山山岿巀，贞心如水水澄澈。振古贤媛相顽颉，一瓣心香永永爇。::||
清代::章际治::丝毫不可假，微渐最宜防。毋友弗如已，为学但有常。慰亲端品行，华国籍文章。我意言难尽，夜时心自商。::||
清代::章际治::闻道烽烟警，南辕愿竟虚。莫嫌游兴阻，转羡宦情疏。悯世肯行乐，待时聊隐居。桃源在何处，欲问武陵渔。::||
清代::章际治::久作投簪客，鸿泥忆旧游。补铭镌四字，揽胜历三秋。眼底烟云逝，囊中珠玉收。续貂愧佳什，雅韵试重搜。::||
清代::章际治::折节论交惯，忘年到不才。琼瑶荣赠赐，樽酒乐追陪。座喜碑文积，轩因摄影开。勋名麟阁重，珥笔侍瀛台。::||
清代::章际治::武略雄当代，将军却好文。培才规美备，染翰藻缤纷。杰阁题何伟，穹碑访更勤。风流羊叔子，千古瓣香薰。::||
近现代::许南英::曲折入幽径，石畔起孤亭。水已僧眼碧，山亦佛头青。::||
近现代::许南英::路旁有盘石，少坐歇游踪。下有最清水，上有最高松。::||
近现代::许南英::竹兜轻又快，五步当十步。彳亍阡陌间，牛与人争路。::||
近现代::许南英::入山不见人，古树如人立。偶逢行脚僧，圆顶顶尖笠。::||
近现代::许南英::相别已经年，快睹春风面。空山有冷香，深情托纨扇。::||
近现代::许南英::云积高于天，云消深于渊。蹇驴亦饥渴，忍冻吸冰泉。::||
近现代::许南英::朔风捲地来，飞云连天积。日暮芝罘山，轮蹄一孤客。::||
近现代::许南英::破晓事晨征，冬山尚酣睡。偃蹇不胜寒，白云为之被。::||
近现代::许南英::郎妾各西东，隔住莲花路！不及野鸳鸯，东西任来去。::||
近现代::许南英::大纛朔风飘，将军杀气骄。纵鞭驱怒马，夺取玉龙标。::||
清代::顾翎::湘花淡损红脂面。兽环双掩蘼芜槛。笺小画秋山，星娥翠袖闲。纤云凝夜紫。烟落迷廊处。桐阁冷抛书。琴窗月上时。::||
清代::顾翎::桐阴淡映清于画。湘花瘦傍秋千架。秋月冷蘼芜。绿窗闻鹧鸪。停歌抛玉局。梦破西陵曲。昨夜雨如丝。离情忆柳枝。::||
清代::顾翎::伤心南浦江郎赋。鹧鸪省识离情苦。春草碧于烟。蓉湖送别天。长亭风景暮。帆指西泠路。今夜雨潇潇。枫江第一桥。::||
清代::顾翎::冰纱贴体凉如水。一庭竹影风敲碎。烟漾月横秋。娇波泪暗流。相思销玉貌。怕与愁人道。小楷界乌阑。银笺墨未干。::||
清代::顾翎::相思初解拈红豆。个侬偏替征人瘦。椒阁静愔愔。春归蝶退翎。绿窗寒意重。花底怜幺凤。帘影曲阑斜。茶烟笼碧纱。::||
清代::顾翎::何处杜鹃声。不耐愁听。珊瑚枕上解朝醒。吹落杨花飞作絮，又近清明。双燕拂帘旌。猩色围屏。辛夷花底闭门深。一缕茶烟人不到，慵炙鸾笙。::||
清代::顾翎::风影约帘波。摇漾纹罗。小红阑底按清歌。摘得一枝梅似豆，笑打鹦哥。燕惜落花多。衔衬香窠。梨云梦醒奈愁何。开尽海棠春又半，频敛双蛾。::||
清代::顾翎::鱼子衫轻无限娇。淡妆和泪湿红绡。起来无力整珠翘。铃阁翠分湘女竹，绣床香影美人蕉。冷风凄雨过花朝。::||
清代::顾翎::闲庭畔，风静约帘波。病骨怯眠愁梦断，秋蛾缘损为花多。弹泪背姮娥。::||
清代::顾翎::阑干畔，拜月试新妆。四壁蛩吟秋影瘦，一灯花落夜更长。往事不堪伤。::||
近现代::张海鸥::声声世友老邱兄。犹似当年北大行。一塔湖图同悟道，多维术业各燃灯。我思厦海三千水，君恋羊城五色荆。生计艰难无南北，心香馥郁且娉婷。书生自古亲风雅，狷士从来淡利名。偶向长天抒远志，惯凭陋室寄幽情。诗成冷暖知音赏，课罢弦歌意绪平。湖畔春风舒碧柳，林中细雨润秋英。素心人远文章富，采菊情真趣味盈。李杜苏黄固天纵，邱王蒋蔡亦时膺。名山事业期万古，大树芳华忍凋零。一代风流纷驾鹤，燕园薪火任传承。水明楼里夕阳邈，双柳居中晓月清。枕上依稀存往事，梦中执手还未名。忽然岭表飞鸿至，恍若师兄召唤声。千里何辞怜病榻，不将老泪濯君缨。::||
近现代::张海鸥::简子踞高雄。天南有古风。翰墨辞章美，诗书道艺隆。杏坛骚雅续，古今学术通。西子湾前锦，寿山顶上松。时时惊俗眼，照月一孤鸿。温淳孺子色，天真意态丰。白衣访康乐，疑是玉色骢。遂教燕云子，长钦高士容。我亦传古道，乘槎渡海东。论剑重执手，襟抱又融融。人生虽如梦，苦乐必相从。天道酬勤善，祥瑞佑玲珑。君家芝树润，兰蕙耀飞龙。学人会天贶，再续旷世功。访古追行迹，现地觅诗踪。秦岭阴晴壑，枫桥夜半钟。长河解鹳雀，雁塔证唐宫。诗国江山美，一一待简公。归来耽著述，弦歌绕碧丛。殷勤理园圃，丹桂郁葱茏。劬劳育桃李，我心戚戚同。虽云沧海阔，羽扇会相逢。::||
近现代::张海鸥::今宵风雨作，吹梦到长安。依稀执君手，晏笑话当年。燕赵风华子，寒窗此世缘。放言今古事，对床夜语眠。闻鸡方起舞，北斗正阑干。斜月池边柳，繁星霜外天。陋室箪瓢苦，怡然诵孔颜。君志在删述，希圣亦希贤。我志如混沌，苍茫云海间。男儿三尺剑，沥血踏关山。君饮京华水，立身国子监。我似飘蓬转，徙北复迁南。问道途虽异，儒士重衣冠。杏坛两夫子，文采润苍颜。老来耽著述，立德复立言。天命虽已悟，传道正无闲。秋风苏病骨，飞鸿越海传。山高流水远，亦如咫尺间。李杜三夜梦，苏黄百代仙。念此心戚戚，披衣写素笺。锦瑟华年事，历历若目前。此夕云蔽月，卮酒忆婵娟。::||
近现代::张海鸥::丁亥秋深丹桂香。采石矶古蔽甘棠。马鞍佳节邀文士，清茶美酒论辞章。君不见，江东自古英雄地。父老常矜霸王义。长江到此久徘徊，犹恨当时骓不逝。里人至今能楚歌，歌中无限虞姬泪。楚汉纷争已如梦，唯有乌江儿女不坠青云志。我攀楚山访楚津。楚江之水碧嶙峋。未到矶头先一笑，诗人捉月事传神。但闻千秋酒气醇。太白衣冠孰与伦。自从乘鹤谪仙去，年年卮酒酹江滨。造化有情佑当涂。当涂县古圣贤殊。李白醉卧青山下，草堂历历授书图。宋有缙绅郭祥正。传道授业尊孔孟。诗赋辞章称国手，东坡居士爱且敬。又有名士李之仪。江头江尾说相思。曾是东坡幕府客，一旦获罪姑溪居。溪旁邂逅杨家女，肯许弦歌患难随。诗人意气酬知己，流芳万古一编词。当涂山美数藏云。山深林密蕴斯文。竹里夕晖斜照壁，寺垣犹存香火熏。更有古碑连理树，人道名媛才士坟。沉埋眷侣神仙骨，忘年情事已纷纭。庆云明府来祭奠，乡梓至今长忆君。是处青山可埋骨，先生勋业自氤氲。轻拭残碑辨古字。行间无限沧桑意。且奉江山一杯酒，愿共贤达陶然醉。::||
近现代::张海鸥::吾爱大雅士，啸云意气殊。诗心通古圣，骏骨任长途。天柱邻西岳，皖水毓清儒。家学温且厉，庭训孔颜劬。皇天谪文曲，旷世一梦芙。苦其心与志，劳其体与肤。蹭蹬数十载，学富五车书。去京还淝水，包拯祠畔居。忧国忧民意，一饭未尝疏。性情兼义理，深心愿世苏。诗名悄然起，四海许执觚。文章丕正气，乾坤一丈夫。我意钦国士，东来访诗庐。相逢颇恨晚，相知复相娱。放言今古事，议论识贤愚。切磋长短句，妙语若联珠。齐山寻秋影，九华共凌虚。宜城黄梅好，笑我赏丹姝。七步成绝句，才思敏若狐。妙词承三赐，高华气韵舒。从此心相许，冰心鉴玉壶。江畔三分月，长照南海桴。::||
近现代::张海鸥::君不见，秋风起兮枫叶红。霜天远影又归鸿。客子临风孑然立，落叶纷披叹飘蓬。君不见，天寒酒冷无红袖。词客独怜红叶瘦。秋池水涨风敲竹，孤灯夜雨听滴漏。漏断天明乌鸦号。海东红日逐波涛。征帆隐隐水云际，雁阵秋声又相高。何来浪子舞长刀。何来墨客弄狼毫。何来溪畔飘潇女，为谁浣洗任劬劳。遥看山头积雪白。落叶无边迷阡陌。箫声断续蝉声稀，枫叶如丹醉行客。馆旁大山名丹泽。山中飘渺多魂魄。弘法大师神清肃，端坐千秋传经策。晨昏络绎焚香客，执着叩破茫茫额。却看海月生残夜，凡夫怎解乾坤坼。又看高高富士山，何时焚尽俗生厄。人来人去无留迹，唯有枫林照水依然红赫赫。枫叶逢秋自在红。我执红叶叹匆匆。人生难如红叶永，岁去年来无始终。千林万木郁葱葱。雾绕云环默默峰。静观世事悠悠变，物换星移总从容。忽忆步兵卧枫林。湛湛长江动歌吟。穷达荣辱浑常事，名士风怀万古歆。又忆风流杜司勋。停车爱晚意气殷。扬州梦醒十年酒，又醉霜叶卧白云。最感李杜情恻恻。落魄犹恐枫林黑。祸福虽然不可测。但祈明月千里长照诗人好颜色。高山流水固怡心，故人入梦尤难得。天外长怀故园秋。踏雪怜枫怎解愁。频将卮酒销残梦，又恐枫残客子眸。玉人万里盼归舟。问君何事苦淹留。君不见岁月无涯人生短，时光难复鬓边秋。君不见志在四海好男儿，逢秋亦解忆妆楼。拔山盖世楚霸王，犹恋虞姬半面羞。樱花红叶虽然好，怎解闺中寂寞秋。念此归心忽似箭，且将书卷一囊收。中夜徘徊枫树林，缓拾红叶写清讴。弘法山前深稽首，且任白云红叶栩栩凌风载归鸥。::||
近现代::张海鸥::君不见，长岛年年美琼樱。春来处处溢樱酲。新妆络绎承天赐，艳质联翩舞后庭。君不见，一树樱娇可倾国，树树樱凝可倾城。粉蕾如腮羞少女，雪葩如玉绽壶冰。素面仙风清到骨，无尘无隐自高情。遂令举国人如醉，露艳香浓尽寻樱。和服玉女声娇细，长剑雄男慎横行。鹿儿岛上开琼宴，札幌城中舞娉婷。上野园中人掬玉，京都阙下士含英。暗香脉脉随流水，疏影盈盈逐新晴。传语四海怜樱者，把酒临风听我樱花行。樱花美艳春风倚。美人脂粉郁芳芷。不知人面与樱花，落雁沉鱼孰能已。却问楚汉咸阳客，衣锦何须还乡里。又问燕赵风华子，男儿何必衣冠紫。此生此地一观樱，清怀澹荡俗心已。樱脸樱唇漾樱氛，樱林樱士携樱姊。武士争雄文士狂，妖姬倾倒红颜子。红颜自古最痴情，芙蓉女儿为情死。绛姝弱质犹葬花，神瑛惜玉酬知己。世人但解爱樱花，谁止樱魂委流水。可怜天下有情人，几时执得长生蕊。樱魂零落苦难久。月夜春江樱浦口。雨中独立惜樱人，伤情饮尽樱花酒。樱魂飘渺知何处，随风随水随晨帚。抛家傍路萍踪碎，不若寒塘枝枝藕。寻郎愿凭风万里，又恐樱色难持久。记得去年赏樱时，玉色天香盈君手。樱花四月芳菲尽，玉人折尽门前柳。待得樱花却来时，莫教白云变苍狗。君看庭中一树樱，寻遍天涯何处有。樱花月影印苍苔。倦客天涯久徘徊。春深孤馆叹孤旅，穗上佳人懒画眉。湘南虽有樱花艳，苦无素手共衔杯。西园数遍樱千树，馨香怎致君袖怀。芳华入土还生树，青春一去不复来。君不见，秦野樱林长短材。弘法大师几度栽。吾妻山上缘何发，浅见溪头为底开。君不见，樱林树树皆连理，樱樱相顾委尘埃。鸳鸯同戏樱花水，听风听雨总相隈。樱花开复落。无苦亦无乐。荣枯皆随分，来日还同昨。长伴富士千秋雪，惯看林下闲庭鹤。风暖欣然生，雨打怡然落。不恋枝头势，不染市廛浊。倏忽来去俱无言，不争华庭与沟壑。来如蓝天一片云，去似夜空一灼烁。任尔天真烂漫女，采于芳枝弃于陌。纵得千秋一知己，不负人间寻常约。樱怀自古无怨艾，樱色从容唯淡泊。临岐寄语爱樱人，随意花间年年酌。::||
近现代::张海鸥::忆昔负笈日，白雪认红梅。春城高树下，西风黄叶飞。郭师怜商隐，王师山谷才。寒窗温李杜，清夜酌新醅。相携万里路，最忆是峨眉。倏忽十九载，秋霜岁月催。京华无倦客，岭表孤鸥颓。故人忽入梦，遗我五色杯。惝恍松江酒，迷离妆镜台。华清池上柳，白山雪皑皑。沧浪千古事，今夜一徘徊。馥郁悄然逝，花雾尚萦怀。::||
近现代::张海鸥::韩子迁谪地，千载厚人文。会通方成化，遗泽被斯民。鳄渡秋风爽，开元寺院深。湘子桥树老，文公祠墨殷。枫溪荟众艺，入眼叹纷纭。谪宦沉船渺，贤达修葺存。书院千年古，学府百岁新。韩江秀其貌，韩山慧其神。杏坛传薪火，春风作育人。家家亲翰墨，诗书礼乐淳。彬彬文与质，桃李馥芳馨。文曲千年别，重来降饶门。选堂承天运，大才旷世尊。学惊天下士，艺绝四海伦。里人频额手，焚香谢天恩。复有风华子，学术夸吴陈。承学康乐士，平原未名人。文章称国手，清流据要津。宗风代代业，文华岁岁勋。俊杰遍寰宇，举世敬潮人。::||
近现代::张海鸥::穗城无霜雪，冬夜作春游。岸古参差树，江深长短洲。弦歌萦绿岛，星海带沧流。陶公翰林士，南行作遨头。清编天下文，谈笑鬼神愁。一杯谢台阁，江山处处讴。吴子文章秀，学名四海修。谦谦君子意，霭霭骨气遒。康园尊大隐，国士乐同俦。赵郡邯郸子，燕云岭表鸥。巴蜀岳家珍，相从望江楼。华灯纷七彩，良夜二沙头。临水品佳茗，清香齿颊留。纵谈今古事，雅兴渐悠悠。红袖悄然换，参横斗转牛。相约银川会，共赏塞上秋。::||
近现代::崔荣江::故曲吟来为故客，几声檀板红牙。前缘已杳付恒沙。那年头上髻。换了鬓边花。滋味堪堪言不得，弦音拨弄吁嗟。酸甜苦辣各些些。尔仍居海角，我已走天涯。::||
近现代::崔荣江::分付尘消一味，抟挼心碎经年。多情勘破到无言。灰飞花下事，落寞指尖弦。夜里偷偷弹泪，晓来黾勉承欢。不教莺燕笑花残。宫商音渐杳，淡了旧云烟。::||
近现代::崔荣江::高杪葳蕤争荫，瘦红无语怜垂。小荷尖角怯生时。柳梢双燕剪，帘外数蜓飞。不欲向春言别，几番兰指挼衣。倩谁知晓者心思。当年君若此，一去念无归。::||
近现代::崔荣江::柳眼诧红飞雨，蝶心嗔绿沾衣。一嗔一诧憾情微。我心犹缱绻，斯意已翩飞。谁个不曾怜惜，奈何屡屡相催。便落泥尘作红堆。此身拼一劫，来日复芳菲。::||
近现代::崔荣江::杨柳东风初绿，我心孤独长衰。春来再度惹相思。花开阡陌早，人约小园迟。念冷闲楼空阁，梦残孤枕纱帏。何时风信递佳期。莫教春又老，皱了我双眉。::||
近现代::崔荣江::早上清风吹小径，幽幽送远青箫。闲愁一管不堪调。草间朝露，为我泪轻抛。鱼雁不知人寂寞，悠悠云水逍遥。嫌我音书太唠叨。于今不肯，将我信儿捎。::||
近现代::崔荣江::已有春风临小苑，何花一树先开。轻寒尚未蝶飞来。我心如蝶，愿与尔相偕。让我枝头拈一朵，微微踮起红鞋。花儿无语有悲哀。何将乱摘，当作美人钗。::||
近现代::崔荣江::此世浑浑情不耐，别留几次徘徊。月明时候醉陈醅。浇肠蚀骨，寸寸磨成灰。但许轮回能择取，来生身是新梅。凋来千瓣亦香堆。清风旋起，缀上玉人衣。::||
近现代::崔荣江::月照塘中荷影，人梳楼上妆台。青丝辫发镜前开。香心掬在手，思念落入怀。记得当年今日，莺声啼破云埃，子牵侬手久徘徊。今持蝴蝶剪，心字向君裁。::||
近现代::崔荣江::露酒花筵双玉箸，庚寅味道弥新。秋池一漾胜春津。韶华旻日丽，红点小樱唇。为甚娥眉时暗蹙，怛忧鬓上霜痕。赖谁慰得散愁云。鸥盟花下约，共老世间尘。::||
近现代::陈振家::巍巍峰岫接天河，苔壁高撑络蔓萝。山自春来容渐倩，水从夏后笑偏多。心闲漫与野人侃，兴至且寻棋友磨。来日如何忧近蠢，还将快乐补蹉跎。::||
近现代::陈振家::人生遭际不堪云，暗逐迁流遁远村。椰子桄榔花鸟国，竹篱茅舍兔狐屯。拟栽春韭方锄地，难得兰交初踵门。两个狂人无事做，何妨煮茗论龟孙。::||
近现代::陈振家::凄风飕飒撼惊条，似漆荒林泣老枭。木榻冷清眠被乱，煤灯幽暗晕光摇。坐残岁月天涯迥，思尽亲朋岭海迢。三十二年如梦寐，夜深向壁度生朝。::||
近现代::陈振家::为木偏生最北枝，阳光鲜照也垂垂。心中不竞饶山压，圈里无羊任路歧。一个破庐安笠屐，半张皱纸写诗词。头颅虽好凭谁问，自勉自珍还自怡。::||
近现代::陈振家::乱国群凶一剑收，易如五指压顽猴。郑屠牛二焰初熄，薛霸董超声转柔。日暖爱闻禽语爽，心闲忽觉水涯幽。寝床从此弃圆木，改用金荆作枕头。::||
近现代::陈振家::蛮触鏖兵今始休，险穷怪极一眸收。煎燎畏景过三伏，笠屐空山已十秋。云本无心仍出岫，水虽不竞也分流。未枯衰草随春动，吐蘖舒青盼自由。::||
近现代::陈振家::一桌神州如滚球，人奔燕市我琼州。庸愚最怕逢乖世，豪杰尤钟搏激流。难冀西江升斗水，且藏南岛艾萧丘。天之将坠谁能管，生亦有涯胡不休。::||
近现代::陈振家::世态无常判未清，一丘一壑且陶情。浴云峰岫螺千点，穿树幽禽玉数声。载柞载芟勤作事，耘烟耘石乐躬耕。溪头小憩潜灵动，欣有会心新句成。::||
近现代::陈振家::群山突兀动游情，一鸟斜飞诗兴生。会景却无新意著，体神未若古人精。呕心剔肺难奇崛，挠耳抓腮只浅平。自笑天颁驽劣格，其能敲骨出铜声。::||
近现代::陈振家::四山冷落水云凉，败叶翻天战夕阳。乱草荒茅锄始尽，畲灰暗火薯方香。未忧暮夜归途黑，已惯昏幽历涉常。歇憩园头盘膝坐，闲吞药蛋慰饥肠。::||
清代::万锦雯::瑟瑟凉风动客衣。入山何处采芳菲。崖前湿树沾云腻，石上鸣泉带雨飞。行役困，酒家稀。冲泥又过竹桥西。安闲谁似持竿叟，短笠轻蓑坐钓矶。::||
清代::万锦雯::鹃血层层染瓣，猩红点点凝芽。窥香蛱蝶错疑花。绕遍曲阑欲下。晓起最怜著露，晚来尤爱笼霞。挽将春色到山家。不怕西风吹谢。::||
清代::万锦雯::却月添新黛，飞霞贴晓妆。闲随姊妹踏春阳。笑问如何水鸟、号鸳鸯。宿处常交颈，飞时每并行。好逑愿得比情长。归去忙描样子、绣成双。::||
清代::万锦雯::晨光欲曙。画角楼头初住。露华浓。草重犹粘绿，花低半压红。鸣鸡催落月，宿鸟咽残风。怕见分携处，各西东。::||
清代::万锦雯::新来燕子呢喃。睡难酣。又被邻姑催起，着春衫。娇欲颤。行还倦。笑相搀。同上小楼，闲倚、望归帆。::||
清代::万锦雯::忍泪送君时，江上青山斜矗。别酒一杯还暖，恨风帆催促。无情画舸疾于飞，一水渐拖绿。欲上小楼凝望，又垂杨遮目。::||
清代::万斯选::清溪钱先生，年少登仕籍。上陈八事疏，嘉谟尽硕画。毁撤魏监祠，书院开讲席。从游南皋子，正学重名节。历官之所至，义声夺人魄。衡文斋鲁邦，多士手加额。至今朝宇间，彩凤奋逸翮。虽然遭疑谤，微云掩曦赫。至诚能动人，贤者腕为扼。风驰云影过，天清日复白。义熙有全人，奄然归窀穸。人亡四十年，流芳动九陌。遗文金玉伦，含辉光四射。抚卷诵琳琅，声色雅可摘。其人邈千古，其心通一脉。我生在后时，丰采未亲炙。苍茫潦水尽，坐见寒潭碧。::||
清代::万斯备::可念招提客，眉攒欲遽回。一尊连雨至，双屐破云来。游策镫前计，新诗醉后裁。海棠殊解事，早放数枝开。::||
清代::万斯备::夜雨青枫路，秋风白豆家。醉眠三户酒，吟谢一篱花。山客云为服，溪渔宅是沙。人生贫亦适，所惜鬓空华。::||
清代::万斯年::与子精神洽，时形梦寐间。赏音若流水，回首独青山。云卧随时过，鹏飞计日还。钟期幸谋面，高辙许同攀。::||
近现代::胡怀琛::新凉逼得疏灯淡，病体无聊。短鬓先凋。眉上愁痕怎样消。更堪触起年时事，便过今宵。奈又明朝。历历心头子午潮。::||
近现代::胡怀琛::芭蕉叶上宵来雨，已算凄清。不彀凄清。添个寒蛩抵死鸣。纸窗竹簟人无睡，坐到天明。听到天明。愁与秋潮一样平。::||
近现代::胡怀琛::分明是个伤心地，蔓草芳郊。野水横桥。深浅春愁比暮潮。离怀困懒何消说，花也神焦。柳也魂消。一角斜阳更没聊。::||
近现代::胡怀琛::江上新凉早。数韶光双星七夕，匆匆过了。疏雨淡烟秋气爽，开遍芙蕖红小。卜佳期这时刚好。别样风流谁得似，自由花总比寻常妙。知几生，修得到。画眉旧事休夸道。他早把庸脂俗粉，一齐除扫。潇洒风神天造就，贝阙珠宫应少。更莫说人间才貌。笑我填词为尔贺，愿月圆花好人偕老。持金樽，劝君倒。::||
近现代::胡先骕::绣帏宝匣开妆镜，昔时欢意今重省。加意画双眉，陆郎珍艳姿。芳心终皎洁，素骨如冰雪。秋扇纵长捐，旧恩铭未能。::||
近现代::胡先骕::陌头十里垂杨道，于今处处生芳草。芳草碧如烟，一年春又残。小桃添绿叶，叶底双飞蝶。蝴蝶总双飞，人生多别离。::||
近现代::胡先骕::月斜天半闻飞雁，曙光远□平林黯。香烬漏声残，绿窗人未眠。临妆开晓镜，翠钿簪双鬓。镜里貌如花，陆郎应念家。::||
近现代::胡先骕::夜来月色临窗静，离愁历乱如花影。旧约指蔷薇，蔷薇开几回。更阑春袖冷，独自沈沈等。缕缕篆烟长，烧残心字香。::||
近现代::胡先骕::当年月比人儿小，如今人比黄花瘦。新月似蛾眉，画眉人不归。锦屏金六曲，绮席烧华烛。往事莫思维，思维空泪垂。::||
近现代::胡先骕::禁城漏转初更过，梦回半响晴无那。街鼓又鼕鼕，一灯如豆红。柳枝笼夜色，初上蛾眉月。眉月有时圆，坠欢重拾难。::||
近现代::黄绮::溪头照影浴红英。浊世自清明。白鸥愿作儿孙辈，一一取呼名。须十丈，发无茎。笑纵横。纤云似网，欲换鱼儿，尽作天星。::||
近现代::黄绮::人殊胜。风初定。万花如海春如镜。轻罗绉。微香溜。君应休恨，伊先来就。后。后。后。闲乘兴。偏贪静。醉中无恙千年庆。情非旧。诗俱秀。怎将愁减，深知添瘦。又。又。又。::||
近现代::黄绮::桃花莫是知人事，为我红羞。为我红羞。昨夜春风入画楼。明眸迎盏光流碧，歌罢情幽。歌罢情幽。红烛双龙照自由。::||
近现代::黄绮::踏月寻踪，梦不寒。尽涂旧句欲无言。山犹累累青如冢，水自泠泠曲入环。怜计拙，济时难。梅花零落覆衣冠。为君洒泪非亲故，已胜他人带笑看。::||
近现代::黄绮::今几何时，混芒里、一无所觉。谁使汝、少年为此，多情作恶。故鸟呼名埋恨地，好花辞树消魂约。应抛书、自许护河山，男儿弱。病中语，难忘却。个中事，休追索。正重来探视，焉知非昨。风蚀颓垣如破被，雨沾积藓疑灵药。向松林、何处觅孤坟，西飞鹤。::||
近现代::黄绮::裁句难工，提壶去也，云天一望长些。双桨当车，须知处处吾家。船头鸥趁溪头月，伴笛声、散入芦花。待眠时、衣裹烟波，𥱊展银沙。鱼龙亦欲乘风举，记浔阳送客，犹恨琵琶。一夜惊心，从今珍重年华。兵余幸见城空碧，问何人、尚动悲笳。劝公乎、强渡横流，小住非佳。::||
近现代::黄绮::滑似莺吭，腻同花粉，软胜春波。唼喋鱼儿，欲开还闭，慢送香和。樱桃红透微涡。正颤动、知君谓何。故故支吾，怎能消受，一曲清歌。::||
近现代::黄绮::为甚这儿轻探。如愿。梦中仙。醒来还抱枕儿卧。蹉过。晚星前。::||
近现代::黄绮::确是你先怀意。偷视。小楼西。直钻心坎怕人夺。难说。愿天知。::||
近现代::黄绮::喜置杯盘暂作宾。城隅小聚结芳邻。寄笺犹怪言多曲，负约翻教意更亲。风前梦，梦中春。良宵醉拜百花神。男儿诗杰身长健，戏剪髭须赠美人。::||
近现代::张克家::新月白，晚霞朱。上镫初。湘帘下，桃笙铺。烬烟霏，香细细，透窗疏。红印脸，粉凝肤。梦魂苏。驱蚊拂。枕函隅。眼微惺，眉欲语，有情无。::||
近现代::张克家::昨宵风雨战墙西。海棠花乱飞。晓窗慵起柳烟迷。玉容春化泥。怜寂寞，怅分离。封姨佯不知。返魂更上最高枝。青青结子时。::||
近现代::张克家::腰肢亸。恹恹一病新来可。新来可。楼头柳色，远烟横锁。皈依净土跏趺坐。欲除烦恼须无我。须无我。慈航宝筏，临流回柁。::||
近现代::张克家::好事隔红绳，流水一湾清浅。西风不知侬意，送檀郎帆转。从教芳讯阻，三年情思难消遣。欲寄一封书去，又瞢腾心懒。::||
近现代::张克家::远山如画。送眼一泓秋水卖。十四年华。妒煞昭阳姊妹花。背人弹泪。堕落红尘无意思。暗解罗裙。缚作风帆上白云。::||
近现代::张克家::锦簇花团轻幰。双马如飞莎阪。坠珥不须停。玉珑玲。前日学堂见惯。今日教堂觌面。金戒半消磨。奈卿何。::||
近现代::张克家::花白头。鸟白头。花鸟争妍未是秋。如何看镜羞。今一邱。古一邱。绿鬓苍颜总似沤。到时休便休。::||
近现代::张克家::清江水。跨上金鳞赤色鲤。一霎行千里。小楼深处雕阑里。嗔和喜。好梦不归来，甘为多情死。::||
近现代::张克家::碧天如幕月初三。也纤纤。也弯弯。画屏深处，女伴斗眉尖。屈指到团圞。十五重见，一镜开奁。::||
近现代::张克家::磔磔髯如汇。闪闪睛含碧。短服劲装，钩辀格桀，鲸呿鳌掷。那有温柔意。倚阑才见，红裙匿迹。::||
近现代::孙保圻::白榆风起晚鸦啼，银汉红墙路转迷。仙遇姮娥工顾兔，怪穷温峤愧燃犀。萧萧易水初闻筑，荡荡天门未可梯。吾意蹉跎聊自诡，商歌一振五云西。::||
近现代::孙保圻::万里经行若户庭，乘槎海客喜谈瀛。白衣苍狗须观变，清酒黄龙易败盟。怀璧漫投君子国，揽祛曾至化人城。青禽昨报新消息，魑魅潜窥近两京。::||
近现代::孙保圻::南辕北辙斗心兵，柯烂坪枯劫已成。戴月披星劳往复，翻云覆雨见平生。文章互述销魂语，才辩同听抚掌声。横槊赋诗何意态，汉家法度岂容更。::||
近现代::孙保圻::十万貔貅各控弦，登坛诸将未华颠。势能举足分轻重，事贵当机审后先。割据早膺藩镇祸，乱离尤甚广明年。祖生空具澄清志，怅望中原缓着鞭。::||
近现代::孙保圻::人世无垆铸横财，身如槁木意寒灰。公田亦作埋忧地，郎署难寻避债台。乞食黔敖知不免，忍饥方朔有余哀。微闻府主多豪兴，犹斥千金买笑来。::||
近现代::孙保圻::故人相聚庆弹冠，掩袂羞将仕路看。窗下瑶缄烦记室，案前玉貌得伶官。董龙果是何鸡狗，凡鸟焉能拟凤鸾。一样人才分九等，兰台著录几曾宽。::||
近现代::孙保圻::谤书盈箧讵全诬，竿木逢场且自娱。安石本来多执拗，吕端何事不糊涂。姓名阑入轩渠录，面目长留鬼趣图。礼教非为吾辈设，夜深宝气烛天无。::||
近现代::孙保圻::星象惊传易紫宫，孱王下殿走匆匆。玺归日角谋何急，车隐雷声路未通。麦子苍黄同去国，将军跋扈胜临戎。他年天宝谈遗事，尽付停觞一叹中。::||
近现代::孙保圻::垂老闲居促酒杯，高吟肺腑策安危。仙山绝少延龄药，要路偏多没字碑。射虎斩蛟思作健，搏牛破虱悔难追。庭柯槭槭风嘶叶，爽气西来偶展眉。::||
近现代::孙保圻::繁华转眼忽凄凉，十载春明旧梦长。破碎河山余战伐，艰难家国费平章。固知遐举终无翼，谁信横行别有肠。欲赋阿房存直笔，离宫三六黯斜阳。::||
清代::王昌麟::地成千古险，天遣五丁排。远道行方觉，奇山到处皆。车声时断路，马耳屡摩崖。便拟看双剑，高吟豁壮怀。::||
清代::王昌麟::吊古寻秋桂，怀人说雨花。天风吹馝馞，湖月照尘沙。径到穷时转，亭从曲处遮。最怜征戍客，种后即天涯。::||
近现代::王季烈::瑶台月掩姮娥影，凄凉绝、锦水鸳鸯分翅。片碣玉钩斜，认褚欧题字。劫换红羊贞石毁，剩打本、琳琅同视。传示。共烈女芳型，七姬铭志。哀此谷变陵迁，有邱中郎将，贪如封豕。雉冢发朱眉，矧藩封妃子。昨葬玉鱼今尽出，读浣花、伤心诗史。谁是。种一树冬青，江南义士。::||
近现代::王季思::百战山河，淘洗出多少中华英物。一炬曹瞒何处也，长想东坡赤壁。笛韵悠悠，天风渺渺，吹起漫江雪。浩然赋就，千秋无此词杰。因念年少清狂，登高怀远，意气因公发。头白亲临觞咏地，但见烟波明灭。一谪黄州，再投琼海，宁损公毫发。长吟归去，车窗还见眉月。::||
近现代::王季思::故人隔海相望，举杯如见钟山月。乱云散尽，山河表里，清光四澈。桃渡联吟，长桥买醉，素娥能说。问当年俊侣，海桑三见，几人保、如霜发。翘首航天一叶，想银河今宵可涉。碧落无声，双星在望，天容全别。哪有人间，盈盈一水，长教隔绝。待他年此日，三方高会，庆团圆节。::||
近现代::王季思::顶天立地，是英雄本色，合当如此。碎骨粉身何所惧，耿耿丹心不死。枝作柴薪，干为梁栋，膏化冲天炬。铁窗风雨，强光照见狐鼠。如今正好秋光，风前展卷，热泪盈眶子。回首虎门人不见，但见滔滔江水。大浪淘沙，怒涛卷雪，似为灵胥起。英姿如在，粤山无比苍翠。::||
近现代::王季思::东来青鸟，衔采霞一朵，翩然欲下。唤起殷勤双白鸽，天半翻飞相迓。富士冰消，昆仑雪化，万里秋如画。和平友好，欢声响彻东亚。还期南国春深，蓬莱客到，映日花争发。十亿人民手携手，不许强梁称霸。一水盈盈，千帆隐隐，历史传佳话。举杯遥祝，江南词客潇洒。::||
近现代::王季思::六十年间，文坛回首，战斗历程。记黄河咆哮，高歌反帝，大江汹涌，慷慨扬舲。南国红花，西山枫叶，尽是前驱血染成。头颅在，为追求真理，不惜牺牲。今朝重会群英，看万里秋空喜气凝。有沙场惯历，延安老将，义旗高举，四五新兵。历史无情，人生有限，莫负葱茏双鬓青。为四化，愿同心同德，跃马长征。::||
近现代::王季思::海山仙阁茫茫，人间自有埋忧地。炎威不到，凉飔初过，一襟如洗。古洞寻碑，老坑访砚昔游曾记。怎江山未换，风云忽变，黄流溢，天阍闭。回首瞿然一梦，话沧桑不须雪涕。旅游胜迹，他年会见，琼楼四起。星岛妖姬，金山俊侣，阑干同倚。待玉轮东上，乱云散尽，看西山翠。::||
近现代::王季思::推倒三山得自由。郊区儿女有奔头。豆棚共摘珍珠串，菜垄同浇碧玉瓯。双意合，两情投。瓜甜果熟结绸缪。从今了却心头愿，快马加鞭争上游。::||
清代::袁鹏翥::一死真慷慨，英魂逆竖惊。常山舌堪断，宋瑞面如生。鹤税辽阳驾，歌招楚些声。儒林谁得似，麟阁蚤垂名。::||
清代::袁鹏图::欻然声价出江东，力守经师继汉风。香国奇才如子少，天涯涕泪几人同。自惭待诏金门侧，常共深谈漆室中。朝野恬熙吾辈老，凭谁上策定和戎。::||
清代::袁缉熙::讲幄蒸成一室春，彭宣弱冠识经神。散材自问空山老，成器欣逢大匠新。两袖清风盟晚节，一轮明月證前身。香山会集瑶章富，愧我巴吟意莫伸。::||
清代::袁缉熙::江上耆英七十春，文章愈老愈精神。乌衣世择芝兰茂，绛帐风流桃李新。杖履优游偕玉姥，蓬莱仿佛现金身。灌花煮茗饶清兴，几见谈经偶欠伸。::||
清代::袁棠::昔我于归辞故国，别母牵衣留不得。三兄送我向江南，锦浪桃花同一色。姑嫜堂上爱兄贤，代作冰人赘陆宅。一家亲作两家亲，月夕花朝秋复春。同看琼圃花连蒂，醉踏平山月一轮。二兄春赴琼林宴，花砖日影摇金殿。铜章墨绶出都城，远别京华赴洛县。洛县有花花满署，正是板舆迎母处。临安雁字至维扬，整促行装从此去。辞侬归去奉高堂，薰风萦纡道路长。地接函关几千里，劳损精神从此始。一家花萼聚中州，金盏琴堂屡唱酬。彩衣正要娱亲侧，天上来催赴玉楼。前年五弟先摧折，今日兄为泉下客。连理人分次第亡，刀铓一夜生胸膈。从今怕见广陵春，回首天涯倍怆神。羡杀世间嬉戏者，荆花成队是何人。::||
清代::袁棠::高树生秋声，孤村断人迹。峰寒不作云，重叠见山脉。冈绝沙句连，游目杳无极。晏坐水边楼，明灭数帆席。谁从烟外指，人家住寒碧。美人期不来，幽景足可惜。拈笔写荒寒，斜阳澹将夕。::||
清代::袁棠::此石不能语，前朝事丛残。清游亦陈迹，逝水无回澜。在旁孰知状，汝著冷眼看。何当抚入图，挂壁生苍寒。::||
清代::袁棠::春风能扇物，淑气媚晴和。荡漾迎春转，飘摇拂面过。暖吹桃蕊绽，轻递柳梢多。助蝶翻新翅，传莺弄巧歌。有声来竹径，无影动池波。玉律回芳节，清晖映远坡。::||
清代::袁棠::繁华初认阖闾城，隐隐亭台月色升。两岸吴歌平岸水，红楼高映满河镫。::||
清代::袁棠::云锁秋光夜气浓，半窗花月影重重。不知谁弄桓伊笛，黄叶萧萧下晚风。::||
近现代::溥杰::我爱香山秋色，宵来一夜初霜。万点枫林红胜染，风流桂气半天香。浑似入仙乡。岫影云融层翠，菊芳目夺娇黄。心旷云亭千里处，陌阡无际接苍茫。游目骋怀忙。::||
近现代::溥杰::一望无边春气象，日长信步闲游。湖光出色尽勾留。野卉纷似锦，茅草碧如油。到处青帘拈客眼，莫论村店茅楼。浅斟低唱足风流。大杯新酿，拼个醉方休。::||
近现代::溥杰::夹路鸟啼迎且送。点点岩花红似醒。策筇闲步乐清游，盆苔径。穿幽洞。独自饱尝方外兴。松籁满天泠可听。澄澈古潭鳞弄影。云深兰若寂无声，禅室静。僧入定。香鼎半温斜日暝。::||
近现代::杨鸿章::风雨恶。群英急荡缤纷落。缤纷落。枯枝滴泪，残红泣血。沉沉大地云烟漠。苦寒凛冽严相迫。严相迫。应如松柏，傲迎霜雪。::||
近现代::杨鸿章::泾水长。渭水长。两水交融奔一方。欢声百代扬。彼心伤。此心伤。自此天涯各一方。生离更断肠。::||
近现代::杨鸿章::多情原似窗前月，素影婵娟。素影婵娟。入夜临窗照我眠。无情也似窗前月，天外盘旋。天外盘旋。总不相亲到枕边。::||
近现代::杨鸿章::月淡星残，天间缓过孤飞雁。水迷山漫。隐隐情无限。渺渺长空，一唳一回恋。云烟乱。路遥途暗。声咽柔肠断。::||
近现代::杨鸿章::麦浪金黄一片，挥镰雪刃纷翻。山歌野曲唱丰年。麦垛排排端站。无数丰盈少女，秀容珠汗涟涟。飞车来往似梭穿。如蝶擅姿飘闪。::||
近现代::杨鸿章::离离禾黍，叹河山依旧，英雄何处。败石残碑埋乱草，曾历几番风雨。清涧揭竿，南梁聚义，血沃三秦土。青天美誉，至今仍诵诸口。向晚日照残陵，鸟啼高树，蝉叫声凄楚。又见鼠奔狡兔走，蝙蝠盘旋飞舞。竖子扬眉，老戎俯首，批斗情悽苦。此情此景，君其泉下知否。::||
近现代::杨鸿章::山浪依天尽，万岭与云平。秋高日丽风静，频起牧歌声。当日电光千道，曾见洪涛万里，天柱似将倾。应有擎天手，扶得宇中平。长缨在，龙泉利，意峥嵘。老来神箭重发，走马射枭鸩。忽见四禽落地，回首妖气已靖，万里素秋清。开国当年将，再树万年勋。::||
清代::胤禛::鸟外窥烟树，微茫碛路斜。地寒宜种黍，坡暖好栽瓜。比户裁驼褐，居人置兔罝。谁将淳朴意，传写入中华？::||
清代::胤禛::辽水东西岸，寒云接渺茫。平沙留雁迹，堠火靖龙荒。木落晴峦出，冰坚雪练长。经时疏定省，望日陡高冈。::||
清代::胤禛::翠黛满云封，遥看北镇雄。壮观侔五岳，峻秩比三公。葱郁兴王气，扶摇广莫风。勒铭维祖烈，瞻仰万年同。::||
清代::胤禛::曙色催樵牧，山崖径郁盘。霜凝鸦背白，沙印马蹄干。海气笼朝旭，林飙送早寒。凤城清漏隔，遥忆寝门安。::||
清代::胤禛::灵囿逢秋霁，西山晓翠张。澄波添太液，爽气发长杨。丛桂含香嫩，疏桐转影凉。宸襟披拂处，鱼藻有辉光。::||
清代::胤禛::警跸临山墅，仙云拂晓来。池台增景色，旌盖仰昭回。野鸟迎銮舞，闲花傍辇开。歌惭鱼藻咏，赋乏上林才。::||
清代::胤禛::一雨收残暑，微凉发树端。风清催早桂，气洁媚幽兰。曲沼波痕涨，平畴稻颖繁。诗成晚霁后，秋月逗烟峦。::||
清代::胤禛::玉井移根种，亭亭曲沼中。红衣初坠粉，翠盖晚摇风。隔浦纤歌隐，回塘丽影同。彩鸳双泳处，珠露泻香丛。::||
清代::胤禛::承恩随鹢首，私幸睹皇猷。躬定安澜策，民无昏垫忧。秧针抽覆陇，梅雨洒良畴。勉效河平颂，多惭士女讴。::||
清代::胤禛::帝念切民生，銮舆冒暑行。绕堤翻麦浪，隔柳度莺声。万姓资疏浚，群工受准程。圣心期永定，河伯助功成。::||
近现代::詹安泰::零雀窥檐，孤花倒水，瘴深衣被垆薰。高飙一派，四合暮天云。十载衫尘未浣，寒光起、边马嘶墩。归来又，楼空燕去，费泪与何人？清游经乱阁，涩残琴桉，悽冷鹃春。况引歌呼酒，飞动吴门。转眼东风无赖，多少恨，离笛黄昏。沉沉夜，休教梦醒，天远断知闻。::||
近现代::詹安泰::海天风日波涛壮，凭将劫灰磨洗。去国陈辞，横戈跃马，眼底英豪馀几？风怀老矣。听商女琵琶，隔江犹是。杯酒长空，望深到处腾光气。东华事随逝水。梦骄天路远，愁恨谁寄。红雨迷春，娇花拥月，多少前游佳丽。消残痛泪。忍重觅秋魂，鬼歌声里。怅断关河，倚楼中夜起。::||
近现代::詹安泰::昨梦迷离欲化烟，分明眼底异春妍。颠风簸雨又今年。不忍抬头看一笑，闲从碎语悟双肩。误人何限得人怜。::||
近现代::詹安泰::当年约共繁华住，怕向空山眠夜雨。悄携幽梦渡香云，不道离情今更苦。环环日夕鱼龙舞，媚态千方花万树。隔江还见一痕青，待觅玲珑何处去。::||
近现代::詹安泰::荒麓啼鸦，小帘调药，哀笳惊度。望极云横，棹迷香散，骚兰怨深谁诉。看瘦抱，残更雨，扶愁趁危柱。水边路，想当日、醉花狂酒，歌啸地、天许以春相付。好梦逐年空，问风流、王谢何处。谩惜芳期，认巢痕、莺燕多误。慰诗情无恙，剩忆长安儿女。::||
近现代::詹安泰::算谙尽、十年风露。世海茫茫，别程何许。挂眼苍云，去来如笑乱蝉诉。夕阳高柳，分一半、天涯树。画角又声声，蓦起落、哀禽无数。凝伫，早心肝杂碎，梦破故家禾黍。青袍误老，忍重觅、玉娇华步。便月影、艳照歌尊，待它日、看谁豪举。怕容易飘零，休唱渭城朝雨。::||
近现代::詹安泰::鬓棱花，院落酒，晚雨凉生高柳。凭阑望、惯念乱伤离，旧人归后。泪波深，好梦诱，倦客多年搔首。攀天去、正大月沈宵，戾星窥牖。肯悔疏狂，自矮阁、昏钟坐守。醉春笼幔，选席留灯，艳意倩谁受。江国秋风陡，万绿惊红，芳讯滞久。甚楼头、抵死相思，还擪长笛带恨剖。::||
近现代::詹安泰::高楼一夕秋风紧，写影苍烟，语梦凉蝉，吹老寒花又一年。镜心未许朱颜驻，栏角床沿，懒起无眠，不是相思不问天。::||
近现代::詹安泰::玉殿啸狐，宫花围屐，江南哀赋无地。乱山腾野火，故国浮新垒。相看月明泪洗。惜分飞、寸心千里。泛海迷槎，叩阍无路，孤剑向谁是。天涯夜凉如水，想幽单万感，骚怨难寄。敛愁随客坐，唤篴当楼倚。芳华尽捲狂涛去，漫追忆、风流前事。闻说起，湖山在、弓刀影里。::||
近现代::詹安泰::倚槛风骄，笺天语涩，飞光暗触情潮。骨瘦神寒，拜花心愿迢迢。山塘七里经行处，剩迷离、烟雨前朝。掩重门、淡月梨花，清魄谁描。应无人问春深浅，甚衙蜂梦蝶，不上轻绡。清白承平，酬它酒瓮诗瓢。侯门宾客休嗤点，写相思、一寸难饶。肯年年、草怨红心，韵咽秋涛。::||
近现代::伯昏子::城阙已难啼旧乌，督辕曾亦走沙狐。閒人若问长安事，但寄贾生之废都。::||
近现代::伯昏子::汉乐唐伎胥以沦，梳妆时世尚尖新。熙熙雁塔题铭处，谁作狂吟复雅人。::||
近现代::伯昏子::青山难挽栈边云，佛窟梵音何处闻。枕梦空怜陇头月，当时曾照隗将军。::||
近现代::伯昏子::海市氤氲望梦中，浮沉大邑若孤蓬。绛霄登陟谁扶坠，醒觅黄头是邓通。::||
近现代::伯昏子::黑云镇压百重楼，疑是天心抱隐忧。昨夜笙歌人散尽，槐风吹雨梦尤稠。::||
近现代::伯昏子::露残红冷瘗荒宫，招隐萋萋思八公。时彦不谙丹鼎事，但从鸡犬学摩空。::||
近现代::伯昏子::艳妻煽处岂无期，剑气常随牛斗移。狼纛当时回铁甲，祗因遍地是男儿。::||
近现代::伯昏子::药山问对悟云瓶，御柳金河一梦醒。莫效穷途阮郎哭，长衢依旧耀寒星。::||
近现代::伯昏子::社鼓空喧绕暮鸦，关河仍锁祖龙家。召平不待秦亡后，安敢青门学种瓜。::||
近现代::伯昏子::割势防萌事亦奇，榷牛引类一何慈。身形变化本空有，宿业愆深哪得知。::||
两汉::曹植::端坐苦愁思，揽衣起西游。树木发春华，清池激长流。中有孤鸳鸯，哀鸣求匹俦。我愿执此鸟，惜哉无轻舟。欲归忘故道，顾望但怀愁。悲风鸣我侧，羲和逝不留。重阴润万物，何惧泽不周？谁令君多念，自使怀百忧。::|友情|劝慰|
明代::何景明::近得浔阳江上书，遥思李白更愁予。天边魑魅窥人过，日暮鼋鼍傍客居。鼓柁湘江应未得，买田阳羡定何如？他年淮水能相访，桐柏山中共结庐。::|赠友|友谊|抒情|
唐代::王昌龄::映门淮水绿，留骑主人心。明月随良掾，春潮夜夜深。::|送别|友情|
明代::刘基::涧水弯弯绕郡城，老蝉嘶作车轮声。西风吹客上马去，夕阳满川红叶明。::|秋天|写景|
明代::刘基::鸡鸣风雨潇潇，侧身天地无刘表。啼鹃迸泪，落花飘恨，断魂飞绕。月暗云霄，星沉烟水，角声清袅。问登楼王粲，镜中白发，今宵又添多少。极目乡关何处？渺青山、髻螺低小。几回好梦，随风归去，被渠遮了。宝瑟弦僵，玉笙指冷，冥鸿天杪。但侵阶莎草，满庭绿树，不知昏晓。::|抒情|怀才不遇|
明代::刘基::古戍连山火，新城殷地笳。九州犹虎豹，四海未桑麻。天迥云垂草，江空雪覆沙。野梅烧不尽，时见两三花。::|战争|写景|
明代::刘基::萋萋芳草小楼西，云压雁声低。两行疏柳，一丝残照，万点鸦栖。春山碧树秋重绿，人在武陵溪。无情明月，有情归梦，同到幽闺。::|婉约|秋天|写景|相思|
清代::黄景仁::络纬啼歇疏梧烟，露华一白凉无边。纤云激荡月沉海，列宿乱摇风满天。谁人一声歌子夜，寻声宛转空台榭。声长声短鸡续呜，曙色冷光相激射。::|秋夜|写景|
南北朝::谢朓::秋夜促织鸣，南邻捣衣急。思君隔九重，夜夜空伫立。北窓轻幔垂，西户月光入。何知白露下，坐视阶前湿。谁能长分居，秋尽冬复及。::|秋天|夜晚|抒情|
宋代::陈与义::中庭淡月照三更，白露洗空河汉明。莫遣西风吹叶尽，却愁无处着秋声。::|秋天|夜晚|写景|
近现代::伯昏子::人心幽秘汝能知，危难之中汝辅持。容吾悔过听吾讼，人讼汝皆聆受之。::||
近现代::伯昏子::一袭鬾衣眠冷函，醒向红尘尝苦甘。尔命犹疑常不解，何无滴酒出倾坛。::||
近现代::伯昏子::常鼓绛唇询酒甔，星移日转若何参。汝提我耳呢喃告，无力回天但醉酣。::||
近现代::伯昏子::宓妃留枕久消磨，翩若惊鸿一日过。罗袜生尘流盼语，但抛玉佩向微波。::||
近现代::伯昏子::更与群僧醉玉壶，喜狂今日陟仙都。独来净寺忘形坐，但问吾非汝主乎。::||
近现代::伯昏子::泡影人生竟乃何，但言此譬證娑婆。汤汤风自虞渊出，复入虞渊浩浩过。::||
近现代::伯昏子::世事如棋一局中，翻云覆雨任天公。几回枰上腾挪罢，终入阴冥韫椟中。::||
近现代::伯昏子::吟祈初别黯魂伤，来觅垆边日月光。每遇玉壶长颈召，便思引颈注琼浆。::||
近现代::伯昏子::节操珍珠未及穿，心田恶莠扫犹残。天恩浩荡何曾惑，独一真神岂错看。::||
近现代::伯昏子::默默旻天祝岂灵，万千祈颂付空冥。美人丛里但沉醉，逝者匆匆谁一停。::||
元代::刘崧::上山采兰苕，下山采杜蘅。采之何所为，将以遗远行。君行日以远，欢会日以浅。乡心一千里，日逐车轮转。石林夏气清，憩马到江干。杂佩粲琼玖，长祛峨弁冠。驱驰道旁子，赪颜触烦热。永怀高世心，炳炳照冰雪。秋风起天末，百草终摧残。君子谅不违，揽芳发长叹。::||
元代::刘崧::园居背城闉，皋衍沐时雨。颇怀人事幽，岂计力作苦。秋麻青已黄，风露薄墙堵。荷锄还独往，脱帻时自舞。地偏閒已极，暑退凉亦甫。时来藉草坐，静与竹石伍。夕憩思尝瓜，晨兴问炊黍。高秋澄沤潭，返照淡林莽。亦欲具轻舠，从君钓中浦。::||
元代::刘崧::昆崙九千仞，浩荡不可期。九州行无穷，会有相逢时。执手不忍别，赠子双琼枝。交道愧苟合，素心谅难知。油油山上云，冉冉无定姿。松柏生涧壑，贞性终不移。天寒白日暮，秋风动江蓠。怅然道路远，何以慰所思。马鸣城北门，长揖从此辞。但知行者乐，讵知留者悲。::||
元代::刘崧::冥冥阳灵洞，中有绿发仙。世人不可见，出入乘紫烟。时来拾瑶草，独立青山前。粲然发皓齿，玉井开红莲。我欲往从之，兹事今千年。似闻九州外，碧海回青天。愿携两玉笛，吹上昆崙巅。::||
元代::刘崧::秋水忽时至，百川浩漫漫。蒹葭薄晨露，芰荷激轻湍。闻子驾方舟，咏歌以盘桓。思结君子佩，所忧无芳兰。天高碧海远，坐恐秋霜寒。临流顾其徒，酌酒不成欢。君行我当留，此别良独难。踟蹰岐路侧，耿耿忧恨端。独无凌风术，从尔乘飞鸾。::||
元代::刘崧::青林悲夕风，惨惨当北户。起视河汉高，明星粲垂素。旅游抚行辙，复独伤迟暮。白露零中宵，柔条浩盈注。百草寒不芳，莎鸡振其羽。悠悠思华年，悄悄积中愫。佳人碧云表，渺漠乖良晤。晏岁来无期，徘徊企中路。::||
元代::刘崧::明月何皎皎，流辉青天中。美人褰碧幌，汎若晴烟空。露下白玉团，乌啼金井桐。永怀君子心，寤寐向秋风。道远而别多，烦忧郁忡忡。焉知南园下，昔日桃花红。君看旧行迹，一一生蒿蓬。::||
元代::刘崧::积雨秋始凉，绿苔閟庭馆。闻君起常晏，巷深人事罕。去年所种树，两两当户短。初欣花盈盈，今见实纂纂。感此时物迁，愁思无时断。美人当歌罢，向夕喧急管。独复步前楹，城高月初满。::||
元代::刘崧::翩翩郑博士，起身自文章。冠带讲洙泗，忠诚百夫行。昔为新昌校，今作宁都庠。六年系儒官，两州服其良。禄米月不充，蔬食饮水浆。弟子求执经，大夫为承筐。革顽见揖让，草偃风益张。人言兹道盛，岂独齐鲁乡。怀尔金玉音，弹琴咏清商。::||
元代::刘崧::明珠閟深渊，沈绠或求之。高人在岩谷，岂以远见遗。下勤州府荐，上感圣明知。濯足东溪流，弹冠南山陲。朝从烟霞别，夕与剑佩仪。小大思奋功，树立当及时。芸苕岂无华，芄兰亦有支。宜尔令德士，允为善人师。::||
清代::赵春熙::径草何曾破屐痕，拌他簪履散平原。听松有伴常偕影，得句谁酬自倒樽。短榻久抛尘市梦，残编聊共古今论。不缘蛙鼓莺簧奏，绝少清声聒耳喧。::||
清代::赵春熙::枉将春及告余知，石砚为田敢望时。月不怜人光倍冷，花如媚我谢偏迟。几行桃李留风月，一桁云山当友师。不殖便深将落恐，腹撑何似有书诗。::||
清代::赵春熙::深惭堂构负贻谋，检校琅函觅好修。竹树渐看三径满，琴樽幸藉一毡留。析疑烛剪宵中雨，学画山呈老外楼。逸兴更邀群季咏，惯搜癖事互拈阄。::||
清代::赵思植::几年身住水云湾，赢得浮生日日闲。隔断俗尘青嶂外，飞来清景碧霄间。虚窗时启邀明月，高阁频登看远山。除却诗朋及酒侣，他人莫漫叩双环。::||
清代::赵思植::驴背投间学隐沦，蕲王宁不忆君恩。忠臣业已成冤狱，大将从今合杜门。举目烽烟空怅望，一腔悲愤向谁论。归来浪迹西湖上，聊对溪山纵酒樽。::||
清代::赵思::挥手送君去，孤舟一水轻。野花分早暮，山气辨阴晴。别路应呼酒，残春自听莺。布帆无恙在，安稳到高城。::||
清代::赵威::久不理新妆，深闺最自伤。秋风知妾意，吹梦到君旁。露冷魂频警，窗幽月忽光。觉来仍影偶，益复倍凄凉。::||
清代::赵勋::望远诗情懒，浮云冷客心。涨痕留水岸，秋色接城阴。默检间愁细，行歌露草深。残年废文字，妄想已消沈。::||
清代::赵勋::不肯作深想，诗教信口吟。孤云连霁色，高树结重阴。衰客归从昨，好山看到今。野苔迷洞口，风过落花深。::||
清代::赵俞::居人传言郭有虎，白昼咆哮出林莽。将军猬毛须倒竖，遣使发卒悉所部。白羽长箭大黄弩，皮作车茵肉治脯。虎见千人若无睹，千人惊顾色如土。箭未脱弦弩折弣，虎起攫人如捕鼠，突出围场公然去。当今四海乐升平，军士逍遥无什伍。将军锦裘玉带醉氍毹，胡为轻捋虎须撄虎怒？从今军府耀威武，只射兔獐莫射虎。::||
近现代::陈永正::芰荷凋后芙蓉老，昏江几重烟水。细桨分蓝，遥峰颤碧，零乱别来心事。凉风又起。怅秋色分明，远人憔悴。负汝韶年，信中新照想佳丽。清宵曾记素约，荔湾流月处，露华幽缀。鬓影飘春，葵阴占晚，共惜销魂此际。都成梦寐。忍问讯佳期，月圆归未。又过中秋，更堪书片纸。::||
近现代::陈永正::思子起中夜，江国月荒荒。楚兰歌罢谁和，飒飒撼方床。正味芳园茗话，忽变乱岗松吼，小别亦神伤。何事感天色，种菜傍南塘。出门顾，风未歇，独彷徨。纵教黄落无恨，佳约误搴芳。信道有情难免，此意故人应会，明日满林霜。归卧不成梦，布被入新凉。::||
近现代::陈永正::水意迟秋，山妆净晚，转绿回黄何处。待讯高鸿，忽化断霞飞去。记湖上、候月敷衾，试携手、暖香初许。但相看、树密留春，笑音犹恐隔花度。微霜又白江际，漫迹流红十里，来寻官渡。小楫波生，还似那回私觑。想明朝、依旧盈盈，未应负、别来幽素。到归时，独自巡檐，凉宵如过雨。::||
近现代::陈永正::霜月上芦花，竹影凉如雨。犹起閒阶鹊未惊，怅立迷离语。梦里好年华，寂寞谁同度。不忍衾寒复梦君，复恐天将曙。::||
近现代::陈永正::滔滔大江浪涌，荡斜阳半坠。夕晖映、红入霜枫，古陌榛杞深蔽。更黄叶、萧萧秋冷，荣枯眼底知何世。幻明霞、蜃影楼台，画图奇丽。忽想当年，上帝色怒，搅烟尘万里。朔风卷、林木为摧，唳鸢惊堕空际。仰苍穹、凭谁补裂，九州正、群飞海水。惧方舟、柁折樯倾，岸遥难系。平沈广陆，浩荡灵修，报怨恩睚眦。怎忘得、严城宵警，七月流火，磨剑临门，居人相视。危墙弹洞，飙轮血溅，长街乱踏平民骨，是男儿、焉得不憔悴。千春兰圃，从教一炬灰残，掩抑漫洒铅泪。神归瞬息，雨歇云开，已玉京净洗。閒坐对、荒园寥寂，越岭低迷，路阻多艰，未埋英气。佳人别后，只愁春事，盛年难再花有恨，甚连宵、犹梦烽烟地。栖栖长滞珠涯，无限关山，几时信美。::||
近现代::陈永正::屈子牢忧聊抑志，何须痛饮高歌。弥天心事少年多。千春都寂寞，一叶落山河。信有清狂如昨日，醉来飞梦滹沱。雪霜唯见老松柯。苍虬犹待舞，长剑几时磨。::||
近现代::陈永正::团荷曳渚。一枕凉销暑。浅醉浓愁风送取。梦里流莺好语。是他春到天涯，天涯人似桃花。未必桃花似旧，天涯不易还家。::||
近现代::陈永正::依旧寒如此。讯湖山、迓春何处，撷芳曾几。纵有佳游前宵约，可奈柳娇花稚。怕蝶使、误传幽意。有限欢娱无限恨，到将离、解语原非易。心初乱，两相视。烟波一舸苍茫里。料依舷、淡黄新月，也盈盈坠。剩遣霞飞鸾慵舞，清镜恁教愁悴。想后夜、寐歌谁是。更恐啼乌惊绕树，最无端、唤觉悽惶起。思未了，别来事。::||
近现代::陈永正::谁谓九嶷远，吾与美人期。萧晨江上微雨，一苇欲杭之。忽念旧都天北，回首敝庐安在，独跂复迟迟。大水淼无际，怅极自崖归。千古意，难自得，起长唏。他山未必春好，纵往亦奚为。唯是韶光易晏，忍忘风流佳约，穷谷老芳菲。坐忆梦中地，空见白鹇飞。::||
近现代::陈永正::东门十里繁华路。特地东风吹雪絮。未应随分逐轻尘，飘到乱红无可语。相逢谁是伤心侣。鹈鴂未鸣芳自苦。黛蛾犹为写遥山，陌上行人空返顾。::||
近现代::聂绀弩::红氍毹上一惊鸿，万里雄飞震白宫。奴乐鞭声随处响，鞭梢翔影倏无踪。老归大泽菰蒲尽，露冷莲房附粉红。抬头忽见天边月，五十年前忆旧容。::||
近现代::聂绀弩::洪都见峙弹痕墙，更访洪湖系马桩。叱咤风云天变色，荡平阶级地留创。是谁仇敌谁朋友，不死沙场死铁窗。安得菜刀千万把，迎头砍向噬人帮。::||
近现代::聂绀弩::世间何物谓之癌，百战功高挽不回。绝代风流戛然止，人生七十夭如哀。江山故宅思文采，淮海丰碑伟将才。噩耗惊雷难掩耳，楚囚偷写吊诗来。::||
近现代::聂绀弩::枪十万枝笔一枝，上鞍杀贼下鞍诗。犬儒惜墨如金处，虎将涂鸦以血时。水侧磨刀工部句，楼头看剑稼轩词。酒酣抓笔当枪弹，一弹洞穿膏药旗。::||
近现代::聂绀弩::浊浪淘沙百战鏖，进攻神速又迂包。江东子弟娴兵甲，天下英雄爱堑壕。谋画帐中虎皮椅，声威马上鬼头刀。东风墓雨周郎便，打打吹吹娶小乔。::||
近现代::聂绀弩::于无声处响惊雷，天下呜呼恸哭谁。总理今朝登假去，斯民卅载沐恩来。风流人物谁无死，痛彻乾坤此一悲。祖国山川伤瘦瘠，化吾身骨作肥灰。::||
近现代::聂绀弩::已见东风拂面来，九重阊阖向人开。春城日暖花添蕊，沧海月明蚌献胎。几度空山新雨后，尚何涸辙鲋鱼哀。天门百战降龙木，改楔宫墙恐不才。::||
近现代::聂绀弩::昨宵疑见故人来，字贴诗篇印谱开。满目琳琅遮玉面，泼天风雨黯珠胎。今番好梦酣如醉，一寸相思淡未衰。盼得东风吹万树，乾坤何止两樗才。::||
近现代::聂绀弩::今甫得盘苟日新，行看天下四时春。诗尊杜甫工勤苦，文羡桐城远俗伦。富果能求策吾马，醯焉或乞假诸邻。家贫人谓尘生甑，无甑何来甑上尘。::||
近现代::聂绀弩::六鹢何因定退飞，秦人似比越人肥。仰止龙门归未得，浴乎汾水咏而归。谁知苦我天何补，说不赢君见是非。止水偷窥余信老，插它一朵小红薇。::||
近现代::溥杰::我爱香山秋色，宵来一夜初霜。万点枫林红胜染，风流桂气半天香。浑似入仙乡。岫影云融层翠，菊芳目夺娇黄。心旷云亭千里处，陌阡无际接苍茫。游目骋怀忙。::||
近现代::溥杰::一望无边春气象，日长信步闲游。湖光出色尽勾留。野卉纷似锦，茅草碧如油。到处青帘拈客眼，莫论村店茅楼。浅斟低唱足风流。大杯新酿，拼个醉方休。::||
近现代::溥杰::夹路鸟啼迎且送。点点岩花红似醒。策筇闲步乐清游，盆苔径。穿幽洞。独自饱尝方外兴。松籁满天泠可听。澄澈古潭鳞弄影。云深兰若寂无声，禅室静。僧入定。香鼎半温斜日暝。::||
近现代::杨鸿章::风雨恶。群英急荡缤纷落。缤纷落。枯枝滴泪，残红泣血。沉沉大地云烟漠。苦寒凛冽严相迫。严相迫。应如松柏，傲迎霜雪。::||
近现代::杨鸿章::泾水长。渭水长。两水交融奔一方。欢声百代扬。彼心伤。此心伤。自此天涯各一方。生离更断肠。::||
近现代::杨鸿章::多情原似窗前月，素影婵娟。素影婵娟。入夜临窗照我眠。无情也似窗前月，天外盘旋。天外盘旋。总不相亲到枕边。::||
近现代::杨鸿章::月淡星残，天间缓过孤飞雁。水迷山漫。隐隐情无限。渺渺长空，一唳一回恋。云烟乱。路遥途暗。声咽柔肠断。::||
近现代::杨鸿章::麦浪金黄一片，挥镰雪刃纷翻。山歌野曲唱丰年。麦垛排排端站。无数丰盈少女，秀容珠汗涟涟。飞车来往似梭穿。如蝶擅姿飘闪。::||
近现代::杨鸿章::离离禾黍，叹河山依旧，英雄何处。败石残碑埋乱草，曾历几番风雨。清涧揭竿，南梁聚义，血沃三秦土。青天美誉，至今仍诵诸口。向晚日照残陵，鸟啼高树，蝉叫声凄楚。又见鼠奔狡兔走，蝙蝠盘旋飞舞。竖子扬眉，老戎俯首，批斗情悽苦。此情此景，君其泉下知否。::||
近现代::杨鸿章::山浪依天尽，万岭与云平。秋高日丽风静，频起牧歌声。当日电光千道，曾见洪涛万里，天柱似将倾。应有擎天手，扶得宇中平。长缨在，龙泉利，意峥嵘。老来神箭重发，走马射枭鸩。忽见四禽落地，回首妖气已靖，万里素秋清。开国当年将，再树万年勋。::||
清代::刘天谊::题诗难运笔毫纤，转怯贫家户未严。质幻谩思调作饼，味甘可许赋为盐。飞来纷扑争投罅，晴后郎当尽挂檐。应胜惠山泉水洁，且烹积素试毛尖。::||
清代::刘天谊::点缀寒林莫辨鸦，谁将盐汁引羊车。纷如群玉飞来屑，巧取层冰散作花。野店应多沽酒客，江舟仅见钓鱼家。也思乘兴寻安道，归路愁迷十字叉。::||
清代::刘天谊::趋炎俗念久消磨，冷露凉风未厌多。仙蜕自怜辞粪溷，清音谁使续那何。壁间促织宜裁答，翳下螳螂莫诱和。非为求安争美荫，孤怀本喜最高柯。::||
清代::刘天谊::冷雨疏风亦等闲，搜奇未觉锦囊悭。催租谁混潘邠老，把酒还赓李义山。此日卷中闻雅奏，他年柱下记清班。弃繻年少人争识，壮气先堪动抱关。::||
清代::刘天谊::自识蹇驴惭骥多，未登中阪已蹉跎。七番秋赋名皆下，廿载冬烘字尚讹。蕉下常疑分鹿梦，草间空唱饭牛歌。荣枯有命从天定，避殷山头竟谓何。::||
清代::刘天谊::采菊东篱足繁思，能花偏待岁寒知。夭桃艳李空谐俗，晚节秋香自感时。纵使新机趋巧样，可忘故步觅他岐。雪梅岭上争开谢，未许南枝傲北枝。::||
清代::刘天谊::意气殊高百尺楼，如何未遂广寒游。局拳阆苑梯云手，感慨龙山落帽秋。空抱壮怀篱下过，权将佳节醉中酬。可怜更有伤弓雁，折翅惊号芦荻洲。::||
清代::刘天谊::一幅能祛三斗尘，新诗感我苦吟身。疏狂于世宁谐俗，风雅惟君实可人。厚谊深承规寓颂，虚名敢认妄为真。何时风雨终宵话，剪烛重探众妙津。::||
清代::刘天谊::别君知隔几回尘，拳曲空留散木身。自昔茫茫谁误我，于今碌碌尚依人。文场科第迷高下，名士风流混伪真。底事嗜痂殊俗好，猥烦说项齿生津。::||
清代::刘天谊::订交倾盖意偏真，唱和诗函日又新。礼法竟邀青眼客，晨昏且喜素心人。庭无俗物方称雅，家有藏书不算贫。窃欲卜居从杜甫，可容王翰结为邻。::||
清代::费扬古::荷浦风环十里香，轻罗团扇约微凉。画桥别墅云山外，短笛孤舟返照旁。老树参天阴漠漠，新泉出地响浪浪。幽人自解羲皇趣，林下何妨午梦长。::||
清代::费扬古::晨夕对青山，徘徊水石间。风翻花影乱，谷静鸟声闲。芳草迷人远，孤云带鹤还。何年移住此，欹枕听潺湲。::||
清代::费以矩::摐金伐鼓放舟行，万里长空一叶轻。三楚云山遥指顾，五溪花鸟欲将迎。江流潕水天方阔，路出龙标山渐平。此日莫愁无地主，美人洲上有香蘅。::||
清代::费以矩::潕溪芳树望迢遥，酒酌骊歌送客舠。门下指挥唐彍骑，尊前谈笑汉嫖姚。龙旗晓渡三都水，虎帐春开万里桥。想到岷峨佳气郁，筹边久待李文饶。::||
清代::费丹旭::雪压窗虚布被轻，梦回无那易愁生。漏声不尽自断续，镫影欲残时暗明。客馆早寒嗟岁晚，薄田迟税累秋成。不知此日门前路，一笑何人访戴行。::||
清代::费丹旭::一曲潆洄水，危桥宛转通。人来秋雨后，门叩夕阳中。旧梦追尘榻，新题认雪鸿。天涯健行脚，我亦感飘蓬。::||
清代::贵徵::海苔生海凝豨肪，潜然阴火浮幽光。海人捣治成侧理，肌肤莹薄欺硬黄。今年敕使特持赠，茂先不敢书瑰章。平山一藏祛卢语，脉望浸淫断章句。山僧索我赫蹄书，白氎朱绳象驮去。小窗习静写《法华》，定胜摩醯供花雨。嗟乎我用此纸不负纸，可识三乘结聚处。此纸永在阎浮提，好将文字证初祖。::||
清代::贵成::柴门镇掩剑频磨，岁月惊心电影过。拟结名流今日少，欲吟好句古人多。疗贫无计空愁绝，作事常乖奈命何。不信读书偏误我，几回搔首发悲歌。::||
清代::贵成::忽失来时景，留人雨沛然。山高云截树，风卷水摇天。双塔烟中锁，孤帆镜里悬。湖楼吟好句，千古属坡仙。::||
清代::覃宏泽::凌历晓钟清，喧喧林雀喜。开门望东山，遥见山光紫。::||
近现代::胡怀琛::新凉逼得疏灯淡，病体无聊。短鬓先凋。眉上愁痕怎样消。更堪触起年时事，便过今宵。奈又明朝。历历心头子午潮。::||
近现代::胡怀琛::芭蕉叶上宵来雨，已算凄清。不彀凄清。添个寒蛩抵死鸣。纸窗竹簟人无睡，坐到天明。听到天明。愁与秋潮一样平。::||
近现代::胡怀琛::分明是个伤心地，蔓草芳郊。野水横桥。深浅春愁比暮潮。离怀困懒何消说，花也神焦。柳也魂消。一角斜阳更没聊。::||
近现代::胡怀琛::江上新凉早。数韶光双星七夕，匆匆过了。疏雨淡烟秋气爽，开遍芙蕖红小。卜佳期这时刚好。别样风流谁得似，自由花总比寻常妙。知几生，修得到。画眉旧事休夸道。他早把庸脂俗粉，一齐除扫。潇洒风神天造就，贝阙珠宫应少。更莫说人间才貌。笑我填词为尔贺，愿月圆花好人偕老。持金樽，劝君倒。::||
近现代::胡先骕::绣帏宝匣开妆镜，昔时欢意今重省。加意画双眉，陆郎珍艳姿。芳心终皎洁，素骨如冰雪。秋扇纵长捐，旧恩铭未能。::||
近现代::胡先骕::陌头十里垂杨道，于今处处生芳草。芳草碧如烟，一年春又残。小桃添绿叶，叶底双飞蝶。蝴蝶总双飞，人生多别离。::||
近现代::胡先骕::月斜天半闻飞雁，曙光远□平林黯。香烬漏声残，绿窗人未眠。临妆开晓镜，翠钿簪双鬓。镜里貌如花，陆郎应念家。::||
近现代::胡先骕::夜来月色临窗静，离愁历乱如花影。旧约指蔷薇，蔷薇开几回。更阑春袖冷，独自沈沈等。缕缕篆烟长，烧残心字香。::||
近现代::胡先骕::当年月比人儿小，如今人比黄花瘦。新月似蛾眉，画眉人不归。锦屏金六曲，绮席烧华烛。往事莫思维，思维空泪垂。::||
近现代::胡先骕::禁城漏转初更过，梦回半响晴无那。街鼓又鼕鼕，一灯如豆红。柳枝笼夜色，初上蛾眉月。眉月有时圆，坠欢重拾难。::||
近现代::姚佳::麒麟仁兽出而终，夫子缘何怨道穷。闻所未闻鸡犬梦，忍无可忍马牛风。扶摇一衲过千水，羁勒三尸及九虫。染指流年皆怪事，忘言咄咄漫书空。::||
近现代::姚佳::长绳系日任东西，几度霜桥茅店鸡。月没星稀天下旦，秋归雁远水云迷。莫衷一是蒙头酒，日上三竿曳尾泥。唯有此中可避世，安之若素去来兮。::||
近现代::姚佳::与世沉浮尤可哀，骷髅一剑向谁开。曾经指鹿马非马，到底诗人才不才。万壑云山明月在，漫天花雨怒潮来。汤汤沔彼东流水，帝利于吾何有哉。::||
近现代::姚佳::凿井耕田一欠伸，桃源何处避嬴秦。溥天之下皆王土，率土之滨尽侍臣。漠不关心兴替梦，若无其事郁陶人。浮生了了秋风里，在涧在阿悲溷茵。::||
近现代::姚佳::蔚然深秀挂蓬冠，青壁丹崖十八盘。登泰山而小天下，蹑云海已列仙官。红门晓日缘何赏，柴望遗风如是观。岱岳峥嵘梁父险，置身霄汉觉高寒。::||
近现代::姚佳::醒逃书剑醉逃禅，遁世无为岂偶然。浩荡江湖归野鹤，苍茫风雨噤寒蝉。生明桂树山中月，渡远秋云海上天。长夜未央思不已，小楼独坐柳如烟。::||
近现代::姚佳::满座春风万象钦，一湖烟雨入杯斟。今宵足饮桂花酒，长夜仰看明月心。大化栖迟容客醉，流年顾盼俟秋吟。金波玉彩无量寿，皓旰天宫今古今。::||
近现代::姚佳::万川东注一山遮，吞海留云更舜华。十二时中峰凝碧，三千里外水浸霞。仙人由此觑青鸟，法海缘何降白蛇。成败江天闻战鼓，输赢玉带换袈裟。::||
近现代::姚佳::廿五年前随学去，百千万念上心来。功名断送留仙枕，日月平分延寿杯。无尽虚云空雪相，欲归远梦斸烟莱。放生伏虎皆如意，海会西贤笑口开。::||
近现代::姚佳::九龙灵照幻耶真，行到漕溪一问津。掬水饮之香在手，看山归也月随人。宝林雨洗池中物，玉界风吹陌上尘。千佛袈裟传六祖，五花七叶十分春。::||
近现代::张尔田::溪堂何处好，杂花手植，背郭俯晴郊。十年云海卧，自断音书，泛宅到渔樵。舟横野彴，渐梦落、江南春潮。兰径深、隔邻疏援，紫蔓上藤梢。无聊。墙东遗世，塞北为家，任旁人一笑。休更惊、羌村烽火，投老安巢。绿阴满地初宜夏，步水曲、山鸟相招。沈醉语，生涯换得枯瓢。::||
近现代::张尔田::著意人前晕翠娥。娇多贪耍不成歌。长裙出水碾新荷。斗帐罢薰添古刺，香轮催发响摩托。月明归路奈君何。::||
近现代::张尔田::枝上红稀绿渐成。閒随流水绕花行。粉墙低处一舟横。早是宿妆匀面了，谁家闻打筑毬声。冶游天气近清明。::||
近现代::张尔田::长河渐落云屏。晓星沈。一枕落花残月酒初醒。情何限。人不见。恨难任。双配合欢罗带湿罗巾。::||
近现代::张尔田::惜花常怕花残。晓妆寒。翠被余香红雨泪阑干。高阁上。凝情望。雁初还。天际晴沙秋色小屏山。::||
近现代::张尔田::照野江烽，连天海气，物华卷地休休。残阳一霎，怎不为人留。几点昏鸦噪晚，荒村外、鬼火星稠。伤高眼，还同王粲，多难强登楼。惊弓如塞雁，林间失侣，落影沙洲。便青山纵好，何处吾丘。夜夜还乡梦里，分飞阻、重到无由。空城上，戍旗红闪，白日淡幽州。::||
近现代::张尔田::繁华催送。人世恍然真一梦。何处笙歌。水殿风来散败荷。饥乌啄肉。回首都亭三日哭。国破城空。残照千山泪点红。::||
近现代::张尔田::遍昆池劫灰，曲江上，几声吞。问著甚来由，龙拿虎掷，如此乾坤。黄昏。但闻鬼哭，掩衡门、胡骑满城尘。未要秋风华发，等閒沧海吾身。沾巾。今古一酸辛。往事恨难论。算更谁怜取，封中蜗土，地上虮臣。蚩尤。五兵枉铸，浪滔滔、直欲尽生民。俯仰空悲去客，兴亡休怨陈人。::||
近现代::张尔田::泪眼黄花，浑怕问、今朝佳节。还记取、西风吹帽，萧萧余发。陇水助人添哽咽，燕山向我无颜色。更惊心、四远雹声焦，千家泣。浮士梦，都休忆。明日事，从何说。叹臣之壮也，而今头白。已自摧残人下寄，那堪憔悴兵间活。把茱萸、插了再三看，南冠客。::||
近现代::张尔田::庾郎词赋供憔悴。犹有哀时泪。故人千里寄梅枝。为报江南春好雁来迟。金门一卧垂垂老。作计消愁抱。明年拟采五湖莼。相送扁舟载雨到西兴。::||
近现代::郁达夫::兄等平安否。记离时，都门击筑，汉皋赌酒。别后光阴驹过隙，又是一年将旧。怕说与、新来病瘦。我自无能甘命薄，最伤心，母老妻儿幼。身后事，赖良友。半生积贮风双袖。悔当初，千金买笑，量珠论斗。往日牢骚今懒发，发了还愁丢丑。且莫问、文章可有。即使续成秋柳稿，语荒唐，要被万人咒。言不尽，弟顿首。::||
近现代::郁达夫::客里相思浑似水。似水相思，也带辛酸味。我本逢场聊作戏，可怜误了多情你。此去长安千万里。地北天南，后会无期矣。忍泪劝君君切记，等閒莫负雏年纪。::||
近现代::郁达夫::昨夜相思梦未成，过三更。今朝两眼不分明，漠难醒。莫问愁多少，量来叠叠层层。恨他樊素忒无情。与春行。剩我苦零丁。::||
近现代::郁达夫::春愁似水刀难断，村酿偏醇醉易狂。笑指朱颜称白也，乱势青眼到红妆。上方钟定夫人庙，东阁诗成水部郎。看遍野梅三百树，皋亭山色暮苍苍。::||
近现代::郁达夫::一夜天风到蕙兰，花香人梦两阑干。折来红豆悲难定，湿尽青衫泪不干。佳妇而今归帝子，腐儒自古苦酸寒。绵绵此恨何时了，野雉朝飞不忍看。::||
近现代::郁达夫::醉拍阑干酒意寒，江湖寥落又冬残。剧怜鹦鹉中州骨，未拜长沙太傅官。一饭千金图报易，几悲五噫出关难。茫茫烟水回头望，也为神州泪暗弹。::||
近现代::郁达夫::九岁题壁四座惊，阿连少小便聪明。谁知早慧终非福，碌碌瑚琏器不成。::||
近现代::郁达夫::我住大桥头，窗对涌泉寺。日夕望遥峰，苦乏双飞翅。夜兴发游山，乃遂清栖志。暗雨湿衣襟，攀登足奇致。白云佛面寒，海风松下恣。灯火记来程，回头看再四。久矣厌尘嚣，良宵欣静閟。借宿赞公房，一洗劳生悴。::||
近现代::郁达夫::风急星繁夜，离愁比梦强。昨宵逢汝别，竟夕觉秋凉。岂是音书懒，都缘客思长。纵裁千尺素，难尽九回肠。小草根先折，大鹏翼未张。谢娘倘有意，怜及白衣郎。::||
近现代::郁达夫::寰宇高寒此一峰，九州无奈阵云封。何当重踏昆仑顶，笑指蜗牛角上踪。::||
清代::严遂成::一发谽谺路，摩天虎势蹲。豁崖排雁齿，纡磴蹙鱼鳞。莽伏探丸地，鸡鸣载橐人。春秋严重闭，瓯脱是西邻。::||
清代::严遂成::江馆云阴合，青灯耿夜阑。橹声离岸小，山气压城寒。树老鸦栖稳，泉枯鹿饮乾。草坪明日路，细雨湿征鞍。::||
清代::严遂成::乞与天随子，此间销夏宜。堂虚云不去，山近雨先知。嫩竹新成个，浮蘋乱吐丝。便无花亦好，况遇有花时。::||
清代::严遂成::十亩无多地，到来如许宽。池深鱼气静，树密鸟声欢。浅碧浸琴荐，轻阴护药栏。小长庐去后，山翠至今寒。::||
清代::严遂成::爱与名僧对，廊阴浸碧池。竹非因月瘦，山不压云痴。暮气鹤飞杳，秋容枫落迟。一声清磬寂，正上佛灯时。::||
清代::严遂成::三试无双誉，南薰赐第归。传行讥秃妇，礼在引宸妃。赞像黄金贱，封章黑胜微。山公逾本量，日照展书衣。::||
清代::严遂成::树压鸟声死，绿垂山势围。漏云双塔过，病雨一花飞。鱼薧摊僧饭，蜗涎蔓佛衣。无风空外响，人说夜潮归。::||
明代::严焞::园林春色已无多，片片飘零奈若何。空里乾坤原变幻，梦中今古易蹉跎。还将残艳资鱼腹，留取香泥补燕窝。欲使繁华常在眼，莫嫌炀帝费绫罗。::||
清代::严曾杼::春薄劣。春光嫌得春心折。春心折。滑莺惊梦，梨花睡怯。春魂黯黯潜消别，春波渺渺吹鱼贴。吹鱼贴。一行书寄，千行泪血。::||
清代::严曾杼::春风急。春花寥落春禽涩。春禽涩。低呼轻唤，如诉如泣。春云郁郁飞春雪。春闺寂寂春愁切。春愁切。几多心事，欲陈难说。::||
近现代::杨圻::长胜称无敌，当年部曲名。弟兄好风义，将士必忠贞。落日驱军远，孤城上马行。两河财赋尽，不借朔方兵。::||
近现代::杨圻::江流纷暮雪，消息断中原。久客诗皆老，从军气欲吞。千家闻聚哭，一路未招魂。吟尽陈陶恨，风笳落日昏。::||
近现代::杨圻::安史今方众，忠贞久不闻。谁哉临大节，惟有陆将军。兵败非关敌，城亡共此君。何须真个战，妙语绝人群。::||
近现代::杨圻::昔为迁客久，秋至便心惊。月照洞庭水，夕来烟浪清。三湘与七泽，鸿雁杂军声。国事皆因楚，从今再用兵。::||
近现代::杨圻::醉眼翻天地，秋风裂肺肝。前军俱不发，倚马独长叹。天末诗犹壮，闺中骨已寒。冰天呵冻墨，笔削到毫端。::||
近现代::杨圻::负米江村市，军中一饭难。知君无骨肉，惟我间平安。樊口鱼盈尺，黄州笋满盘。早知天下瘦，宁忍独加餐。::||
近现代::杨圻::京邑故人至，共登云梦台。江湖白日暖，兵马故人来。我意思公子，天心惜霸才。芳菲犹未歇，莫动仲宣哀。::||
近现代::杨圻::江月多于水，江风酒气微。青天闻石出，赤壁有人归。几处渔歌起，三更鸟鹊飞。水边津吏散，岸语觉灯稀。::||
近现代::杨圻::细浪无声息，舟中生夕明。清江流万里，山月照孤城。村酒独成酌，风帆多夜行。殷勤远相送，凄绝伏波营。::||
近现代::杨圻::桃花烟浪里，兵马此登楼。落日山无尽，东风江自流。逢春惊久客，多难惜清游。不敢题诗句，苏公在上头。::||
近现代::溥杰::我爱香山秋色，宵来一夜初霜。万点枫林红胜染，风流桂气半天香。浑似入仙乡。岫影云融层翠，菊芳目夺娇黄。心旷云亭千里处，陌阡无际接苍茫。游目骋怀忙。::||
近现代::溥杰::一望无边春气象，日长信步闲游。湖光出色尽勾留。野卉纷似锦，茅草碧如油。到处青帘拈客眼，莫论村店茅楼。浅斟低唱足风流。大杯新酿，拼个醉方休。::||
近现代::溥杰::夹路鸟啼迎且送。点点岩花红似醒。策筇闲步乐清游，盆苔径。穿幽洞。独自饱尝方外兴。松籁满天泠可听。澄澈古潭鳞弄影。云深兰若寂无声，禅室静。僧入定。香鼎半温斜日暝。::||
近现代::杨鸿章::风雨恶。群英急荡缤纷落。缤纷落。枯枝滴泪，残红泣血。沉沉大地云烟漠。苦寒凛冽严相迫。严相迫。应如松柏，傲迎霜雪。::||
近现代::杨鸿章::泾水长。渭水长。两水交融奔一方。欢声百代扬。彼心伤。此心伤。自此天涯各一方。生离更断肠。::||
近现代::杨鸿章::多情原似窗前月，素影婵娟。素影婵娟。入夜临窗照我眠。无情也似窗前月，天外盘旋。天外盘旋。总不相亲到枕边。::||
近现代::杨鸿章::月淡星残，天间缓过孤飞雁。水迷山漫。隐隐情无限。渺渺长空，一唳一回恋。云烟乱。路遥途暗。声咽柔肠断。::||
近现代::杨鸿章::麦浪金黄一片，挥镰雪刃纷翻。山歌野曲唱丰年。麦垛排排端站。无数丰盈少女，秀容珠汗涟涟。飞车来往似梭穿。如蝶擅姿飘闪。::||
近现代::杨鸿章::离离禾黍，叹河山依旧，英雄何处。败石残碑埋乱草，曾历几番风雨。清涧揭竿，南梁聚义，血沃三秦土。青天美誉，至今仍诵诸口。向晚日照残陵，鸟啼高树，蝉叫声凄楚。又见鼠奔狡兔走，蝙蝠盘旋飞舞。竖子扬眉，老戎俯首，批斗情悽苦。此情此景，君其泉下知否。::||
近现代::杨鸿章::山浪依天尽，万岭与云平。秋高日丽风静，频起牧歌声。当日电光千道，曾见洪涛万里，天柱似将倾。应有擎天手，扶得宇中平。长缨在，龙泉利，意峥嵘。老来神箭重发，走马射枭鸩。忽见四禽落地，回首妖气已靖，万里素秋清。开国当年将，再树万年勋。::||
近现代::陈匪石::猩色屏风青玉案。照夜珠光，隔座分明见。镜里朱颜应未变。岁星还逐金床转。消息石榴红欲绽。冷暖君恩，一霎思量遍。陌上不辞歌缓缓。熏风先入蘼芜院。::||
近现代::陈匪石::冉冉游蜂穿户牖。日影移砖，绿树笼清昼。几度花开花落后。镜中不见微波皱。昨夜小池风雨骤。短梦惊鸳，泪战新荷瘦。独倚危阑重负手。柔肠欲断君知否。::||
近现代::陈匪石::行遍上东门外路。隔岸垂杨，不系班骓住。草长莺飞三月暮。无边春色抛人去。已是倾城休再顾。迢递高丘，遗褋今无女。往日呢喃梁上语。定巢燕子知何处。::||
近现代::陈匪石::守孤芳，回暖律，风信到香海。半展檀心，疏蕊冻初解。依依纸阁云窗，天寒日暮，镇凝想、入时眉黛。暗中待。枝上无数蜂黄，东园正挑菜。唤起幽禽，相忆岭云外。总然炉火无温，屏花如睡，岁华换、春光长在。::||
近现代::陈匪石::银波不许黄姑渡。哀蛩金井啼清露。云破月微明。千家砧杵声。西风关塞北。老尽燕支色。归雁一封书。君边衣到无。::||
近现代::陈匪石::春山横黛春波绿。娇莺啼遍阑干曲。花梦锁葳蕤。出墙红一枝。东风吹不转。芳草斜阳岸。双桨木兰舟。凝妆人倚楼。::||
近现代::陈匪石::帘外。春在。非雾非花望迷。翠楼晓妆初罢时。依稀。去年双燕归。梦里辽西音信断。蕃锦怨。纤手回文展。白头吟。琴有心。祗今。泪珠空满襟。::||
近现代::陈匪石::连朝风雨近清明。杨柳自青青。三叠阳关，一声河满，十里短长亭。天涯不辨愁来路，甚处着啼莺。綦迹苔阴，酒痕襟上，帆影画中行。::||
近现代::陈匪石::倦魂瘦。斜阳在、野桥袅袅烟柳。梦回天外岫。记折短条，持赠亲手。沧洲驻久。草遍绿、南阡东亩。日日高楼徙倚，听寒食节箫声，几临风翘首。曾有。曼歌敛袖。清谈拥髻，人占江山秀。滟波春碧溜。泪湿青衫，将离时候。花阴感旧。正客里、愁浓于酒。暖炙银簧未奏。甚幽谷一声声，莺求友。::||
近现代::陈匪石::夜雨过，红香半凋，翠阴犹小。阑干四绕。梨花地、闭门春悄。登楼乍见，杨柳依依临风袅。纵万水千山，隔断辽西道。计归期，也应早。蓬首自怜，翳镜慵开，蛾眉谁为扫。梦醒泪暗滴，送残柝，乌啼晓。算念极，翻成恼。寄音书、新来南燕少。甚画烛银屏，不分呈双笑。问天天又老。::||
清代::罗运崃::吾老乘风气郁盘，大千灵窍雨漫漫。烟林色送群峰湿，涧濑声添一尺寒。杯外客心沈去鸟，襟边天意有凭栏。乱云作态连层嶂，都付仙人跨白鸾。::||
清代::罗运崃::初识人间第六泉，谁将杯水倚岩穿。涓流不塞微稊穴，一勺长泓万古天。幽谷月明春脉脉，荒苔客立意绵绵。红亭新盎邻佳宅，琴志同忘世外年。::||
清代::罗运崃::夜雨江城有客归，故园梦绕一湖飞。横眠短榻携镫近，漫数疏钟出寺微。独雁唳空悲远道，乱虫狎火笑忘机。卷帷起向南轩坐，断续轻风已满衣。::||
清代::罗运崃::几度宫亭棹往还，窅然江汉思名山。长风狎浪舟逾急，细雨悬镫客自閒。沧海悲欢沈物外，酒杯消息在云间。但愁宿雾犹遮岭，不为羁人一解颜。::||
清代::罗运崃::洞湿寒莓古，祠荒坏壁低。山光凝地重，松影倚天齐。水火腾千载，烟云酝一稊。潺潺溪濑急，吾意与提携。::||
清代::罗运崃::径曲趋厓仄，亭空压石平。回桥悬地脉，飞瀑落天声。野榼有鱼鸟，岩花无雨晴。寥寥招隐意，山海日峥嵘。::||
清代::罗运崃::云气沈庐岳，相携入道林。漱泉知内热，闻磬识浮音。归意风为急，高情谷共深。无言看物外，别酒两悲心。::||
清代::罗运崃::夙昔闻高卧，春江一识君。横杯汉阳树，剪烛武昌云。翔鹤飘音远，空林照影纷。窥天惟有色，独立傍斜曛。::||
清代::罗运崃::孤塔千峰外，幽堂万树前。山光浮月上，钟籁与风旋。室静沈虚响，炉温澹细烟。余怀迷佛谛，宵梦与谁悬。::||
清代::罗辰::复道连幽谷，层檐隐翠微。断霞晴入槛，飞瀑冷侵衣。采药穿云出，寻僧带月归。山居称身隐，高唱得天机。::||
近现代::俞平伯::桐月影，散如钱。蜀锦芙蓉罨碧烟。其奈秋心都未识，授衣欣得晚晴天。::||
近现代::俞平伯::波远水，起凉风。寥戾秋闻砧杵中。人去玉关音信减，月明还觉九州同。::||
近现代::俞平伯::茶时分，风弄晚枝愁。青眼思眠浑似柳，黄花多瘁却宜秋。何计是淹留。::||
近现代::俞平伯::寒叶堕缘阶。闲闺撩乱怀。盼南天、雁不飞回。何处迷津能止楫，有故国、夕阳哀。无主好楼台。嵯峨出异才。旧红墙、只燕曾来。闻道秦淮瑶殿影，也羞见、月华开。::||
近现代::俞平伯::飒飒西风夜已凉。灯清人也倦思量。薄帷如纸月如霜。为盼归鸿舒泪眼，飘然黄叶满江乡。遥知此夕共茫茫。::||
近现代::俞平伯::怒涛狂，眉月俏，孤客绵绵道。东去遥云，可傍鬓边照。怜他绣倦宵清，炉熏梦远，浑不识、归来恁早。逐征棹。去来三度相随，应被姮娥恼。底事匆匆，幽恨漫萦绕。未妨鸾鹤心期，都和浪咽，索换取、镜中人笑。::||
近现代::俞平伯::大漠孤悬落日黄。哀嘶征马未收缰。垂杨风里辘轳忙。何事归人迎蜜炬，谁家游女伴欢郎。闲眠滋味一思量。::||
近现代::俞平伯::良友花笺不复存。与谁重话劫灰痕。儿嬉未识王纲解，老讶居邻鲜弟昆。人已去，总休论。清朝无事到黄昏。斜风细雨长亭路，且待新来客扣门。::||
近现代::俞平伯::烟空一望无相识。飘零不记闲踪迹。料理浴归舟。夕阳明舵楼。云端疑幻墨。知是谁家笔。欹枕看鱼禽。碧波红浅深。::||
近现代::俞平伯::漫说姻缘凤卜。谁道鸾拘凤束。荏苒十年间，欠了一场痛哭。休哭。休哭。且待重谐花烛。::||
近现代::连横::东风十里草如毡，乘兴遨游水竹边。马上诗情村店酒，买春不吝杖头钱。::||
近现代::连横::秋水微波漾碧池，柳边残月五更时。昨宵梦入芙蓉路，晓起看花尚觉迟。::||
近现代::连横::看花时节过清明，小立庭前雨又晴。春色十分今已半，绿阴深处去听莺。::||
近现代::连横::满腔热血半消磨，壮志犹存夜枕戈。如此江心如此月，倚楼无赖独闻歌。::||
近现代::连横::笙歌初罢酒盈卮，憔悴秋江杜牧之。醉倚花丛看明月，有人持扇乞题诗。::||
近现代::连横::艳阳天气试新衣，小立帘前日渐迟。燕子不归花不落，春风长在手中吹。::||
近现代::连横::石头城畔几东风，堤柳萧萧又落红。十里湖山谁管领，半归儿女半英雄。::||
近现代::连横::山色苍濛断翠霞，一池秋水落荷花。风流太守今何在，半月楼空噪暮鸦。::||
近现代::连横::一钩新月淡黄昏，环佩声残冷墓门。行过桂山山下路，落花无数美人魂。::||
近现代::连横::霸气消沈冷夕阳，美人歌舞泣红妆。而今寂寂山空寺，留得花王伴法王。::||
明代::边贡::白发对青芩，日高江院深。豸冠阶下舞，好慰柏舟心。::||
明代::边贡::北堂天未晚，游子归来早。堂前一夜风，开遍宜男草。::||
明代::边贡::离心似明月，皎皎在方寸。但令光不遗，道远何足恨。::||
明代::边贡::岁月交心久，江潭别路长。手中双白璧，持赠比干将。::||
明代::边贡::垂柳拂征鞍，雨中行路难。河梁一分手，山叠水漫漫。::||
明代::边贡::坐爱清光好，更深不下楼。不因逢闰月，今夜是中秋。::||
明代::边贡::春城灯火静，华月满天街。陌上归来晚，香尘有堕钗。::||
明代::边贡::浮云天际望悠然，岭徼归来又六年。一癖已成吟更苦，五穷不去守逾坚。周家风月襟怀里，范老江湖涕泪前。却怪别知无一字，也应遗恨向重泉。::||
明代::边贡::万里投荒未死身，贾生今是老成人。五经不尽青灯夜，一简空馀綵笔春。何事天公偏厄道，无情河伯枉称神。平生知己如君少，莫怪临风泪满巾。::||
明代::边贡::六尺长身一瘦筇，天涯随处寄行踪。牛冈旧卧留双穴，龙脉新分定几峰。茆舍敢来天子问，布衣还许上公封。独怜叔亮千年冢，漠漠青莎鸟迹重。::||
近现代::袁荣法::芭蕉初展青鸾尾。芙蕖叶动银塘水。角枕梦魂惊。乱禽啼向人。帕头金凤小。贴面花钿巧。谁为卷罗帏。一双蝴蝶飞。::||
近现代::袁荣法::珊瑚照眼榴花火。压枝末丽真珠颗。新浴午风清。薄罗蝉翼轻。昼长池馆静。触目惊芳信。万绿已如云。等閒过一春。::||
近现代::袁荣法::满庭梨杏飘香雪。珠帘悄隔玲珑月。斗帐锦流苏。青烟碧玉炉。丽谯更漏促。蜡烬双红烛。粉泪界罗衣。梦君君那知。::||
近现代::袁荣法::柳芽花藟清明近。玉楼久绝边庭讯。对镜不成妆。画眉怜黛长。凤帏金带枕。绣被鸳鸯锦。长是误君归。隔墙骢马嘶。::||
近现代::袁荣法::阑干六曲屏山掩。杏花娇弄燕支脸。睡起鹧鸪啼。璅窗红日西。盈盈杨柳色。端正经年别。悽绝戍楼人。长天连暮云。::||
近现代::袁荣法::连云一白，浮空万绿，天垂四阔周遮。轻浪弄晴，惊涛卷雪，年年洗净寒沙。立尽夕阳斜。正凝思望极，感叹交加。潮去潮来，为谁流恨到天涯。闻根曾隔征笳。换斋鱼夕叩，粥鼓晨挝。兰殿送芳，禅房褪暑，一襟凉思偏赊。波晚浴明霞。荡琳宫梵宇，丹碧千家。何处钟声，古林围暝带栖鸦。::||
近现代::袁荣法::垂柳绿阴齐。桃李成蹊。楼台只隔短长堤。无数青山新雨后，烟景凄迷。波蘸碧云低。鸥鹭忘机。轻舟巡遍画桥西。如许春光都负却，斗酒黄鹂。::||
近现代::袁毓麟::诞生南越，傍上林、聪明宠被椒房。烟锁瀛洲，血濡金井，贞元变局能祥。梦醒断肠。听管弦、凝碧槐黄。阅兴亡。老却闲身，整衣还是旧时妆。休忆月明宫事，算江山浩劫，尚剩余粮。词客含情，才人分赋，伶俜忍历繁霜。画栏晚凉。望蛎墙、犹踠垂杨。背西风、孤影吞声，素心迟暮伤。::||
近现代::袁毓麟::庭院爽轩，静银蒜，有人如玉。正白水盟心，哀动楚骚讽读。媚香满座，好记取、结交幽独。想乱锄得免，砎石终羞倾国。净雪胸襟，坚冰情性，肯忘空谷。看彤几安排，驱尽绊愁万斛。兰亭千载，雅怀尚续。传妙神应念，所南高躅。::||
近现代::袁嘉谷::唐前译经经品精，唐后译经经文明。譬之玄酒与太羹，味忘无味形忘形。前后一贯楞严经，十卷乃以一笔成。译坛南海广州城，译人房姓融其名。始焉七处心为徵，继辨魔事何惺惺。终焉乘悟一扫清，雪浪科判开众生。古云支译为九译，首楞严译得平衡。我谓儒文兼释行，盛哉时在神龙京。太空寂寂巍且平，抽丝乙乙纵且横。母音叩心心澈莹，写成装后竹简青。南宋即之北庐陵，写经三昧人人醒。愿子更出一头地，心了了处春冥冥。::||
明代::顾清::梅花吾侪之故人，寂寞短篱今五春。迟唤南邻锦囊客，月明为返罗浮魂。::||
明代::顾清::盆池养莲期看花，两年不发吁堪嗟。浮萍叶死水痕长，微波蹙蹙跳鱼虾。::||
明代::顾清::石榴经霜红满枝，前年三月移根时。珠囊玉醴纤手擘，幽人为尔惊栖迟。::||
明代::顾清::庭前蔷薇好枝叶，初秋落残冬更发。虽无颜色媚西风，甘与贞松待霜雪。::||
明代::顾清::屋东小堤长半里，疏柳成行荫秋水。无风时复一叶飞，有风终夜鸣不已。::||
明代::顾清::铜雀金陵总未真，六朝花月几经春。阑干误喜逢倾国，却是丹青卷里人。::||
明代::顾清::云暗西山雨欲来，好风先到读书堆。幽人正熟羲黄梦，乱揭床头书卷开。::||
明代::顾清::瑶池不见董双成，清梦依依绕玉京。岁晚相逢洛川路，一江寒碧月空明。::||
明代::顾清::雷雨千峰过，乾坤万里清。天街一回望，无限古今情。::||
明代::顾清::太常写竹时，相向四君子。悬之白玉堂，叶叶清风起。::||
唐代::王勃::长江悲已滞，万里念将归。况属高风晚，山山黄叶飞。::|山水|思乡|
宋代::叶绍翁::应怜屐齿印苍苔，小扣柴扉久不开。春色满园关不住，一枝红杏出墙来。::|古诗三百首|春天|游园|早教|小学生必背古诗70首|小学生必背古诗80首|
唐代::李白::百战沙场碎铁衣，城南已合数重围。 突营射杀呼延将，独领残兵千骑归。::|边塞|战争|
唐代::韩翃::春城无处不飞花，寒食东风御柳斜。 日暮汉宫传蜡烛，轻烟散入五侯家。::|唐诗三百首|寒食节|典故|讽刺|早教|小学生必背古诗80首|
唐代::陈子昂::前不见古人，后不见来者。念天地之悠悠，独怆然而涕下。::|唐诗三百首|初中古诗|吊古伤今|抒怀|孤寂|
唐代::岑参::故园东望路漫漫，双袖龙钟泪不干。 马上相逢无纸笔，凭君传语报平安。::|唐诗三百首|初中古诗|边塞|抒情|思乡|
五代::李煜::帘外雨潺潺，春意阑珊。罗衾不耐五更寒。梦里不知身是客，一晌贪欢。独自莫凭栏，无限江山，别时容易见时难。流水落花春去也，天上人间。::|宋词三百首|亡国|抒情|思念|
唐代::杜甫::丞相祠堂何处寻，锦官城外柏森森。映阶碧草自春色，隔叶黄鹂空好音。三顾频烦天下计，两朝开济老臣心。出师未捷身先死，长使英雄泪满襟。::|唐诗三百首|咏史|怀古|赞美|写人|
元代::张养浩::峰峦如聚，波涛如怒，山河表里潼关路。望西都，意踌躇。伤心秦汉经行处，宫阙万间都做了土。兴，百姓苦；亡，百姓苦！::|初中古诗|高中古诗|怀古|感慨|同情|
唐代::李白::峨眉山月半轮秋，影入平羌江水流。 夜发清溪向三峡，思君不见下渝州。::|初中古诗|秋天|山水|写景|
清代::吴湖帆::骊山怀古。梦断霓裳舞。蜀道难行长恨处。重认旧图新补。年年惯浴华清。六宫低首倾城。上马人扶似醉，谁知娇不胜情。::||
清代::吴湖帆::翠袖笼烟，红绡织雾，几许啼痕。苦自情多，愁关梦冷，恼煞人人。缘何腻雨黏云。偏洒入、湘波射曛。梅点禽心，杏喧燕语，柳绾莺魂。::||
清代::吴湖帆::粉香风腻。情殷约注无言醉。并鞯私语西郊外。绿树阴浓，处处消魂地。路曲灯稀人影细。心融乳滑冰酥味。悄扶红袖双双臂。挽住芳菲，更具深深意。::||
清代::吴湖帆::海上逢君，问道十年，真是我师。记少陵诗苦，江湖秋兴，稼轩词辣，烟柳春归。相伴青镫，曾题黄绢，觅句回廊几皱眉。闲消处，正惊心语隽，捧腹声颐。年时。莺燕差知。尽王谢堂前任所之。纵烟霞养性，休论日下，膏肓煎病，怕误星期。佳约登山，韶光逝水，不见先生泪暗挥。从今后，剩白云冉冉，芳草萋萋。::||
清代::吴湖帆::五十年前事。想当初、我才六岁，师年廿四。正值残清将亡日，革命萌芽伊始。对种族、分歧愈厉。小别三年东渡去，破长风、先进瀛洲地。弘文院，登高第。归来创学吴门起。主草桥、峨峨黉舍，策源堪记。诗酒感怀先父伴，更视我、似亲子弟。一度淞滨曾作客，讵前朝、短叙成长讳。传极耗，痛涔泪。::||
清代::吴湖帆::江山未老。人寿天应笑。空谷幽兰名著早。信美文章争道。十年南国行吟。一房花木深深。衫袖微尘亲浣，期颐自有禅心。::||
清代::吴湖帆::胭脂点点。心血浑如染。嘘尽红情遮半面。恩到深时成怨。此花恰号将离。阶翻扇底谁知。几许断肠春色，秋风恨结无期。::||
清代::吴湖帆::十年一梦旧山川。忆前欢。总茫然。几度危阑，倚遍莫能传。翰墨情关遗研好，初未了，了因缘。闭门高卧有袁安。雪漫漫。乐鱼渊。千里沤波，咫尺且盘桓。三绝诗书图画外，眉黛扫，共婵娟。::||
清代::吴湖帆::湖山佳丽地，谁识我，此登临。对数树寒梅，几竿修竹，惆怅难禁。行吟。听樵唱晚，乍一声清磬度长林。风动松涛万壑，气吞云梦千寻。披襟。放棹浮沈。波渺渺，意深深。况无际斜阳，有情芳草，偏许知音。如今。最肠断处，倚药炉宛转鬓霜侵。小院梨花带雨，闭门明月关心。::||
清代::吴湖帆::倚红牙铁笛一声吹，晦迹寄愁怀。听清霜喷竹，微风送籁，芳草无涯。不道玉龙哀怨，动地起春雷。歌彻伊州曲，还唱瑶台。认取状元画本，就弘农遗韵，白鹤重胎。忆长吟月下，劫后诉余灰。更凝思、枕烟深处，伴青镫絮咏有裙钗。人归去，了寻常梦，燕子飞来。::||
近现代::张瑞玑::一春愁绪最堪怜，不化游丝即化绵。莫话灵和殿前事，风流张绪异当年。::||
近现代::张瑞玑::一碧摇天傍路载，酒家门外早春回。烟丝雨缕东风软，马上诗人带醉来。::||
近现代::张瑞玑::风满楼台雨满城，春光容易过清明。东皇绾住丝丝柳，莫化风花与水萍。::||
近现代::张瑞玑::天涯风雨鬓毛新，杯酒孤灯两旅人。手叠征衣同一笑，并门雨点蓟门尘。::||
近现代::张瑞玑::新秋天气似清明，垂柳笼烟不放晴。马上夹衣寒峭甚，斜风吹雨度尧城。::||
近现代::张瑞玑::晓风残月酒初醒，马上秋寒梦不成。一角青山千树柳，苍凉不见大陵城。::||
近现代::张瑞玑::荒店孤灯坐彻宵，英雄祠外雨潇潇。野风吹度冷泉驿，一夜滩声涨石桥。::||
近现代::张瑞玑::十里楼台欲化烟，竹竿阪下碧连天。行人过岭春寒甚，马上新添半臂绵。::||
近现代::张瑞玑::垂杨影里路三弯，一面河堤两面山。野店东风村酿熟，行人醉过冷泉关。::||
近现代::张瑞玑::生来骨相太清寒，过手黄金作土看。却笑长安贵人俗，有钱不肯买青山。::||
近现代::袁荣法::芭蕉初展青鸾尾。芙蕖叶动银塘水。角枕梦魂惊。乱禽啼向人。帕头金凤小。贴面花钿巧。谁为卷罗帏。一双蝴蝶飞。::||
近现代::袁荣法::珊瑚照眼榴花火。压枝末丽真珠颗。新浴午风清。薄罗蝉翼轻。昼长池馆静。触目惊芳信。万绿已如云。等閒过一春。::||
近现代::袁荣法::满庭梨杏飘香雪。珠帘悄隔玲珑月。斗帐锦流苏。青烟碧玉炉。丽谯更漏促。蜡烬双红烛。粉泪界罗衣。梦君君那知。::||
近现代::袁荣法::柳芽花藟清明近。玉楼久绝边庭讯。对镜不成妆。画眉怜黛长。凤帏金带枕。绣被鸳鸯锦。长是误君归。隔墙骢马嘶。::||
近现代::袁荣法::阑干六曲屏山掩。杏花娇弄燕支脸。睡起鹧鸪啼。璅窗红日西。盈盈杨柳色。端正经年别。悽绝戍楼人。长天连暮云。::||
近现代::袁荣法::连云一白，浮空万绿，天垂四阔周遮。轻浪弄晴，惊涛卷雪，年年洗净寒沙。立尽夕阳斜。正凝思望极，感叹交加。潮去潮来，为谁流恨到天涯。闻根曾隔征笳。换斋鱼夕叩，粥鼓晨挝。兰殿送芳，禅房褪暑，一襟凉思偏赊。波晚浴明霞。荡琳宫梵宇，丹碧千家。何处钟声，古林围暝带栖鸦。::||
近现代::袁荣法::垂柳绿阴齐。桃李成蹊。楼台只隔短长堤。无数青山新雨后，烟景凄迷。波蘸碧云低。鸥鹭忘机。轻舟巡遍画桥西。如许春光都负却，斗酒黄鹂。::||
近现代::袁毓麟::诞生南越，傍上林、聪明宠被椒房。烟锁瀛洲，血濡金井，贞元变局能祥。梦醒断肠。听管弦、凝碧槐黄。阅兴亡。老却闲身，整衣还是旧时妆。休忆月明宫事，算江山浩劫，尚剩余粮。词客含情，才人分赋，伶俜忍历繁霜。画栏晚凉。望蛎墙、犹踠垂杨。背西风、孤影吞声，素心迟暮伤。::||
近现代::袁毓麟::庭院爽轩，静银蒜，有人如玉。正白水盟心，哀动楚骚讽读。媚香满座，好记取、结交幽独。想乱锄得免，砎石终羞倾国。净雪胸襟，坚冰情性，肯忘空谷。看彤几安排，驱尽绊愁万斛。兰亭千载，雅怀尚续。传妙神应念，所南高躅。::||
近现代::袁嘉谷::唐前译经经品精，唐后译经经文明。譬之玄酒与太羹，味忘无味形忘形。前后一贯楞严经，十卷乃以一笔成。译坛南海广州城，译人房姓融其名。始焉七处心为徵，继辨魔事何惺惺。终焉乘悟一扫清，雪浪科判开众生。古云支译为九译，首楞严译得平衡。我谓儒文兼释行，盛哉时在神龙京。太空寂寂巍且平，抽丝乙乙纵且横。母音叩心心澈莹，写成装后竹简青。南宋即之北庐陵，写经三昧人人醒。愿子更出一头地，心了了处春冥冥。::||
近现代::程滨::痛饮龙头水一卮，泠泠沁入旧心脾。云何蕞尔倭夷国，都见河清海晏时？::||
近现代::程滨::拂过羲和日驭鞍，扶桑顶上作游槃。炎光逼烁无逃处，海底森森作广寒。::||
近现代::程滨::高城新筑薄云霞，不是当年太阁家。林外悲鸣玄影掠，依稀社鼓起神鸦。::||
近现代::程滨::波臣十万目鳏鳏，想得当年海色殷。千载斯文天欲丧，人间无处不崖山。::||
近现代::程滨::多少维摩身外朵，殷勤待我一时开。此花终是归于寂，润作昆池劫后灰。::||
近现代::程滨::何日东君解绨袍？垂杨未织绿丝绦。街声不到深深巷，泄露春光一树桃。::||
近现代::程滨::屈指人间又一春，依然大路满车尘。江南细雨商量梦，蓟北柔荑冷落人。::||
近现代::程滨::残碑十字影纵横，终古泬廖风雪声。百丈玄冰九原下，知君凛凛尚如生。::||
近现代::程滨::沧海幽幽静似潭，仙乡只在水中涵。云峰高处皑皑白，冰雪融时淡淡蓝。::||
近现代::程滨::常在深闺不许窥，芳名袅娜唤罗斯。腰身滚滚风情好，如晤开元一美姬。::||
近现代::赵熙::古来荒可想，只城角，似岩乡。入石户深深，云阿寂寂，玉溜锵锵。洪荒。自融气母，想风吹、一泡裂崖冈。留作菟裘佳处，六时心地清凉。焚香。小步禅堂。消夏气、领秋光。叹碧玉壶中，黄斑径里，此亦沧桑。苍茫。放翁著句，甚无人，镌字绿苔旁。不用飞霞题壁，我生已似云将。::||
近现代::赵熙::出春城、秧歌几日，芳原一绿如剪。四山围作棋枰样，阁阁鸣蛙不断。塍一线，袅百亩衡从，树小荫如伞。吴装短卷。看人影鸦锄，车声龙骨，物外散鸡犬。谋生贱。五十归田未晚。学耕空守枯砚。倾家难买柴车住，头白王尼谁伴。君不见。自晋后渔郎，几见桃花岸。游民在眼。坐豆叶村边，稻花风外，黄送夕阳远。::||
近现代::赵熙::乱山青出荣州界，界边水流穿洞。石乳含秋，云胎化碧，苔色六朝梁栋。人天万种。定结自洪荒，海潮吹冻。想见龙蟠，爪痕深入翠岩缝。诗人从古不到，晋时獠据了，还问唐宋。灵境多年，老樵探路，说有阴河水涌。西边一孔。便缒火无光，红珠似瓮。怕是骊宫，角根银柱耸。::||
近现代::赵熙::清风万个，占一城高处，宋时僧屋。解借此君名此地，便卜此僧非俗。茗砌延秋，风廊响月，苔色琴弦绿。涪翁往矣，禅房香剩花木。有弟时到轩中，虚心直节，合抱琅玕宿。自列党人碑上状，成就一家清福。绝代欧苏，片时章蔡，断送神宗录。翠云三亩，荣州第一修竹。::||
近现代::赵熙::望中天半庄严，嘉州定落荣州后。大哉僧力，自元丰始，迄工元祐。玉斧修云，金容满月，华鲸夜吼。恨青山不语，道君时事，断碑字、苍苔锈。台上放翁载酒。问如来、梵天谁救。支那小影，铜仙泪落，咸阳月瘦。十六丈身，一千年事，黄梅雨候。秪红裙袅袅，榴花一色，拜龙华寿。::||
近现代::赵熙::翠阴四月，入山十里春秧净。樵径。引一线松风到山顶。遥天沆瀣色，冷日玻璃性。端正。合唤作荣州主人影。山名近古，想是南齐定。如梦醒。算兴亡、荒县辟灵境。涧石生花，水禽过岭。风韵。绿得玉娥妆靓。::||
近现代::赵熙::是谁锯下苍龙角，晴空一坪秋广。万古无风，小池不涸，青入四禅天上。鳞原一掌。指贴地婆城，药膏圆样。影落东南，天台四万八千丈。唐年祠庙尚在，薛碑今蚀尽，苔翠无恙。州以山名，砦犹宋建，老去希夷安往。洪荒坐想。定绝岛孤撑，海浮千嶂。倘扣玻璃，日球空外响。::||
近现代::赵熙::渝州启行脂挂轴，苦羡蜗牛身戴屋。不道新车六百里，插翅如飞排大陆。自出鹰关弯复弯，荣昌隆昌箭头镞。车中别自一天地，路上人如蚁无足。村童笑我地乌龟，爬沙洒洒风过目。昔坐火车京汉站，万头钻入蜈蚣腹。夜过黄河空际桥，电灯如珠灿龙烛。今我小车仅容膝，计程铁道无兹速。未晡已抵自流井，王生挽我银行宿。人人惊问何时发，指数经途骇僮仆。人生适意在一快，荣井路通更奇福。须臾劄劄响飞机，嗟我跛鳖推馀毂。::||
近现代::赵熙::自渝至荣四日雨，车中受苦艰难尽。来时未晚下鹰关，午前始发木稗镇。今年夏暵补秋泞，一路上回兼下噀。时时陌上雇人抬，超海越山不能寸。永川城中灯火出，方丈蓬莱望中近。诘朝出城方就道，连车前挡等馀困。挨到荣昌始畅行，雨打头巾向风进。有时轮子又生角，真嗟骑马如蛙钝。乃瞻衡宇天忽晴，如此畸人走乖运。或笑临行盍笱将，事外哓哓只增忿。车班班兮六百里，本按常程不求迅。胡为使我终日饥，一笑载途餐一顿。::||
近现代::赵熙::游山有秘诀，窍在觅施主。慨自温塘归，饥肠响雷鼓。雅人坐一船，雅极愁不语。望中得磁溪，壮气生脾土。明知岁不恶，破例吃大户。访旧巧立名，佯佯吾甚武。退公惠然来，酒馔温尊俎。劝我尽量去，特地赈饿虎。一饱百虑静，诗作蚕丝吐。船头指尖峰，火苗辨前古。我戏叩我腹，吾何负于汝。::||
近现代::姚佳::麒麟仁兽出而终，夫子缘何怨道穷。闻所未闻鸡犬梦，忍无可忍马牛风。扶摇一衲过千水，羁勒三尸及九虫。染指流年皆怪事，忘言咄咄漫书空。::||
近现代::姚佳::长绳系日任东西，几度霜桥茅店鸡。月没星稀天下旦，秋归雁远水云迷。莫衷一是蒙头酒，日上三竿曳尾泥。唯有此中可避世，安之若素去来兮。::||
近现代::姚佳::与世沉浮尤可哀，骷髅一剑向谁开。曾经指鹿马非马，到底诗人才不才。万壑云山明月在，漫天花雨怒潮来。汤汤沔彼东流水，帝利于吾何有哉。::||
近现代::姚佳::凿井耕田一欠伸，桃源何处避嬴秦。溥天之下皆王土，率土之滨尽侍臣。漠不关心兴替梦，若无其事郁陶人。浮生了了秋风里，在涧在阿悲溷茵。::||
近现代::姚佳::蔚然深秀挂蓬冠，青壁丹崖十八盘。登泰山而小天下，蹑云海已列仙官。红门晓日缘何赏，柴望遗风如是观。岱岳峥嵘梁父险，置身霄汉觉高寒。::||
近现代::姚佳::醒逃书剑醉逃禅，遁世无为岂偶然。浩荡江湖归野鹤，苍茫风雨噤寒蝉。生明桂树山中月，渡远秋云海上天。长夜未央思不已，小楼独坐柳如烟。::||
近现代::姚佳::满座春风万象钦，一湖烟雨入杯斟。今宵足饮桂花酒，长夜仰看明月心。大化栖迟容客醉，流年顾盼俟秋吟。金波玉彩无量寿，皓旰天宫今古今。::||
近现代::姚佳::万川东注一山遮，吞海留云更舜华。十二时中峰凝碧，三千里外水浸霞。仙人由此觑青鸟，法海缘何降白蛇。成败江天闻战鼓，输赢玉带换袈裟。::||
近现代::姚佳::廿五年前随学去，百千万念上心来。功名断送留仙枕，日月平分延寿杯。无尽虚云空雪相，欲归远梦斸烟莱。放生伏虎皆如意，海会西贤笑口开。::||
近现代::姚佳::九龙灵照幻耶真，行到漕溪一问津。掬水饮之香在手，看山归也月随人。宝林雨洗池中物，玉界风吹陌上尘。千佛袈裟传六祖，五花七叶十分春。::||
近现代::丁宁::十载孤琴悲一顾。梦醒西州，忍说当时误。纵使新声堪按舞。绮衫绣扇情非故。漫检沈檀金鸭柱。敲碎离心，又听黄昏鼓。谁谓流光弹指度。长宵似水何时曙。::||
近现代::丁宁::蕉叶随珠散不收，火云驱雨懒成秋。那堪扰扰缁尘际，又听劳人说去休。湖海志，稻粱谋。输君何止最高楼。遥知散发南窗下。卧看沧江带月流。::||
近现代::丁宁::盈盈一舸，载浓愁如酒。往事重提梦回又。素娥偏惹恨，倒景窥人。萍影暗，似惜朱颜非旧。乱山残水外。东望吾乡，丝鬓风尘十年久。倦旅欲何归，归已无家。空魂断、长堤烟柳。再莫向尊前话飘零，叹话到飘零，泪殷双袖。::||
近现代::丁宁::华鬘双妙影，甚奇笔一朝收。羡紫雾方回，天香旋降，几辈能修。难留。算来好景，又骖鸾、人去冷琼楼。惆怅蘅芜梦渺，碧云西望悠悠。从头。展卷漫寻搜。韵事更谁俦。纵具馔深怀，点酥清致，无此绸缪。偕游得随坡老，便不因仙佛也千秋。多少沧桑旧感，消将潘鬓閒愁。::||
近现代::丁宁::小庭一夜番风，乱红如雨飞还坠。飘茵几许，黏泥几许，助人愁思。香渺枝空，昼长门闭，隽游难继。甚春工费尽，繁华一瞬，浑不解、东皇意。我亦缁尘憔悴，老丛残、未成归计。轻沤梦影，浮云世味，早随流水。争忍言狂，更无从隐，又何心醉。剩殷忧黯黯，斜阳独倚，溅伤时泪。::||
近现代::丁宁::懒向西风溯旧游。淡烟斜日古城秋。偶因佳节一登楼。再不留连霜后叶，最难排遣客中愁。几时散发弄扁舟。::||
近现代::丁宁::烟柯雾叶，多少愁痕结。梦冷家山云乱迭，一片微茫夜色，依约閒庭旧明月。自云别，芳华几消歇。更谁解、贯珠舌。想清寒未诉声先咽。满院西风，倚栏人杳，零落槐花似雪。::||
近现代::丁宁::红藕花深，绿衣歌袅。粉痕融滟冰纨小。莫教鼓吹怨西风，稻花香里君恩报。秦火难焚，清流自保。多言争似无言好。折波遗憾几时消，池塘梦遍青青草。::||
近现代::丁宁::长廊嘉月为谁明。伴文星，照书城。匝地凉波，人在镜中行。恰似坡仙尘外语，清净海，两浮萍。几回搔首盼空庭。露无声，欲三更。剪剪轻风。帘幕峭寒生。如此楼台如此夜，问几辈，有诗成。::||
近现代::丁宁::喜溢明荷，绮屏卅六笙歌啭。缤纷华雨罥轻绡，随步香云展。莫道琼枝良苑，凤鸾俦、鸳鸯应羡。花开并蒂，柳绾同心，一朝欢遍。仙露凝芳，海棠娇靥春霞灿。笑移红烛照红妆，尤胜年时见。户外东风似剪。麝兰熏，芙蓉绣暖。圆菱朝倚，细语商量，翠蛾深浅。::||
明代::陈圭::腾身飞鸟上，天影四围看。人语响空碧，江心生暮寒。云开三楚地，风扫五溪蛮。岁晏应闻捷，斜阳同倚栏。::||
清代::陈名慎::掩映柴门曲径通，晚宜凉月晓宜风。愁生绿绮三弹后，春在青帘一望中。几缕柔情丝可绾，廿番花信尽难工。羁怀是处容消遣，且听莺声倚短筇。::||
清代::陈名慎::絮语缠绵两意同，忍教萍迹忽西东。只今牢繫长堤马，从此无烦远塞鸿。绿意满前风似箭，黄昏有约月如弓。千条万绪横塘路，牵惹桃花别样红。::||
清代::陈名慎::少妇凝妆斗晚霞，所思人尚隔天涯。玉关惆怅东风杳，香陌逍遥客路赊。细雨疏帘看乳燕，夕阳古渡带栖鸦。岂宜听澈骊歌唱，空触芳心怨岁华。::||
清代::陈名慎::渡江乍见柳条条，几处渔家隐画桥。漏泄春光舒倦眼，低昂风力舞纤腰。隋堤十里朝笼雾，南浦孤帆暮趁潮。知否深闺思妇怨，不应闷雨更连宵。::||
清代::陈名夏::书生携我城外山，童仆举火何其难。流萤入户光自照，蟋蟀在床鸣不闹。予家既破牛马走，世上饥寒无不有。何人共此患难中，与君且醉重阳酒。孔融既逝宾客稀，丈夫熟视何所为。素秋零落色不瘁，纷纷轻薄皆小儿。我欲歌，听者疑。我重泣，如绠縻。以此叹息无古道，千载相思在管鲍。::||
清代::陈名夏::一日两命驾，过我松亭前。执手慰老颜，不若人相怜。沧海十万里，来任天官篇。占象见端委，告君忧未然。忠爱性不移，直谏意益坚。贾谊遇汉文，《治安书》可传。公为太史令，洛下诚并贤。翻愧畴昔交，势利多扳缘。愿从学道术，寡营成大年。::||
清代::陈名夏::侧闻演象教，乃在吴门山。日夕咏四始，策足开心颜。家逾一万里，天空鸟飞还。同予念唐子，惨澹禅灯间。::||
清代::陈名夏::布衣颇不贱，视我隐侯裔。三箧暗能诵，贵游争交知。山川助贫窭，乃欲安蒿藜。岁暮长安道，著书新满帷。::||
清代::陈名夏::歌台大风起，儿童吟乐章。逶迤数千纪，作者称登堂。正声破淫哇，取材齐《柏梁》。男儿意气重，醉卧多尤伤。::||
唐代::王勃::长江悲已滞，万里念将归。况属高风晚，山山黄叶飞。::|山水|思乡|
宋代::叶绍翁::应怜屐齿印苍苔，小扣柴扉久不开。春色满园关不住，一枝红杏出墙来。::|古诗三百首|春天|游园|早教|小学生必背古诗70首|小学生必背古诗80首|
唐代::李白::百战沙场碎铁衣，城南已合数重围。 突营射杀呼延将，独领残兵千骑归。::|边塞|战争|
唐代::韩翃::春城无处不飞花，寒食东风御柳斜。 日暮汉宫传蜡烛，轻烟散入五侯家。::|唐诗三百首|寒食节|典故|讽刺|早教|小学生必背古诗80首|
唐代::陈子昂::前不见古人，后不见来者。念天地之悠悠，独怆然而涕下。::|唐诗三百首|初中古诗|吊古伤今|抒怀|孤寂|
唐代::岑参::故园东望路漫漫，双袖龙钟泪不干。 马上相逢无纸笔，凭君传语报平安。::|唐诗三百首|初中古诗|边塞|抒情|思乡|
五代::李煜::帘外雨潺潺，春意阑珊。罗衾不耐五更寒。梦里不知身是客，一晌贪欢。独自莫凭栏，无限江山，别时容易见时难。流水落花春去也，天上人间。::|宋词三百首|亡国|抒情|思念|
唐代::杜甫::丞相祠堂何处寻，锦官城外柏森森。映阶碧草自春色，隔叶黄鹂空好音。三顾频烦天下计，两朝开济老臣心。出师未捷身先死，长使英雄泪满襟。::|唐诗三百首|咏史|怀古|赞美|写人|
元代::张养浩::峰峦如聚，波涛如怒，山河表里潼关路。望西都，意踌躇。伤心秦汉经行处，宫阙万间都做了土。兴，百姓苦；亡，百姓苦！::|初中古诗|高中古诗|怀古|感慨|同情|
唐代::李白::峨眉山月半轮秋，影入平羌江水流。 夜发清溪向三峡，思君不见下渝州。::|初中古诗|秋天|山水|写景|
近现代::裴涛::远道迢迢傍鸟飞，深阴肃肃涧声微。三千年里谁经过，留住行云不放归。::||
近现代::裴涛::霜冷天南半壁潮，满山红叶递相招。昔年零落无人见，今与秋风两寂寥。::||
近现代::裴涛::一生冷暖说何益，此日浮沉避亦难。求饵千江终不怨，霜锋未及水波寒。::||
近现代::裴涛::遥看溪山入暮时，曾无一日不相思。云间心事凭君说，燕子归来春已迟。::||
近现代::裴涛::人间四月杏花天，陌上归来缓并肩。此日横波春水嫩，十年流不到君边。::||
近现代::裴涛::满壁晨光淡似烟，如今谁立小窗前。桐花吹尽行人老，开过春风已十年。::||
近现代::裴涛::忧愁一念一丝生，二十年中思未停。梳尽人间烦恼事，渐今双鬓向君青。::||
近现代::裴涛::时至艰难事事哀，情深情薄许人猜。眉间一段新愁色，任是春风吹不开。::||
近现代::裴涛::明月低徊乡路迷，十年流影过清溪。垂杨不忆当时事，依旧春风绿满堤。::||
近现代::裴涛::双雉朝飞栖晚蓬，归来何处落花风。山中久绝行人迹，谁种端阳一丈红。::||
魏晋::高燮::我后坡公九日生。少公八百四三龄。望公万一可曾能。气候当年占儋耳，风云此日起悲声。更教望古不胜情。::||
魏晋::高燮::一饮无名偕寿苏。须眉宛在尚能呼。神传古铁自如如。诗好每参仙佛旨，居闲常羡素蛮扶。奚童旁立笑承趋。::||
魏晋::高燮::历劫重来梦里天。名是苏仙。姓是飞仙。凄迷鸾影写华笺。愁亦无边。恨亦无边。廿七年中几变迁。风也堪怜。月也堪怜。当时游迹渺如烟。山更凄然。人更凄然。::||
魏晋::高燮::楼。家住南河河上头。河头月，都向望中收。::||
魏晋::高燮::清。一树松风静有声。高楼夜，人与月同明。::||
魏晋::高燮::孙登长啸，据绿杨荫里，闲参消息。谁令烽烟来遍地，胡马驰驱南北。兵盗豺狼，人民蝼蚁，有土皆焦黑。最惊心处，绛云灰烬纹织。故里卅万缥缃，同罹豪杰，我亦何堪忆。握手沧桑余涕泪，难免猖狂如逼。痛抚残编，聊搜长物，零落都无色。相逢一笑，当时空悔贪得。::||
魏晋::高燮::何处惊鸿一桁生。似防罗袜惹微尘。漫评肥瘦驻秾春。临去秋波看欲语，攘来皓腕钏鸣轻。个侬底是我侬人。::||
魏晋::高燮::一袅腰支似怯生。闲庭草地不沾尘。玉衡系住几多春。仿佛秋千场上见，平分莺燕掌中轻。这般时候那般人。::||
魏晋::高燮::青庐何处。西子河边住。深浅眉痕知几许。要向湖中鸳侣。春风双桨湖波。明明尔我相呼。一对玉人同照，商量赠个明湖。::||
魏晋::高燮::策杖上高峰。浩荡吾胸。万方秋气四山同。纵览无分南北，海阔天空。路转遇长松。兀立当风。奇枝岁久欲成龙。巨臂横伸吁可怕，盘马弯弓。::||
清代::樊增祥::离肠九曲河中水。一宵流过银川尾。水北是丹州。东风昨夜柔。湘屏围六曲。楼上春人独。无绪对春山。画眉人未还。::||
清代::樊增祥::平林雪霁烟光湿。夕阳浮动金明驿。西望是榆关。马头无限山。沙中春雁语。似说经湘楚。南望楚江头。教侬特地愁。::||
清代::樊增祥::谁家烟玉。趁粉苞未吐，金鸦先斸。换叶移根，宛转风前倚修竹。可是伤春静女，都不掼、玉阶华屋。且乞与、细土清泉，低亚旧栏角。清旭。映窗縠。喜暖雨弄晴，翠枝新沐。细君暗祝，未要东风与拘束。忏却将离小字，刚换得、带围金簇。待说与、扬州梦，慢斟缥醁。::||
清代::樊增祥::风光好，轻𨏥出花间。半臂泥金新雨后，一枝烟玉晚风前。此际可人怜。归来夜，宫烛照无眠。名字拆来歌里唱，粉真乞取镜中安。偷傍枕屏看。::||
清代::樊增祥::郭外山斜，倚瘦藤来访，杜曲人家。冷径苔荒，古祠云暗，疏树乱点寒鸦。若比瀼西精舍，浑不似、门掩溪花。网虫遮，看诗墙一角，细绾秋蛇。霜笳又催冷蕊，早绽了檀心，掩映纹纱。数点蜂黄，一双翠羽，依然春在天涯。折得一枝归去，刚宜称、素手煎茶。斗风华、怕临风倚竹，翠袖寒些。::||
清代::樊增祥::当年柳，都学汉宫颦。飞絮密于关外雪，轻阴铺作陇头云。愁煞倚栏人。今日个，真傍灞桥行。几叶修眉临浅水，一襟红泪点秋尘。那得不销魂。::||
清代::樊增祥::似此中秋未算贫。曲墙雕砌露红新。玉钗私语深深院，璧月微开淡淡云。佳节酒，异乡人。故园忆我陇头行。谁知汾上初寒夜，银烛秋花对细君。::||
清代::樊增祥::残照渐低迷。倦马愁嘶。入门先自拂尘衣。犹有雁来红一簇，影与人齐。白酒两三卮。欲卧还迟。销魂今夜板桥西。露似珍珠云似粉，月似蛾眉。::||
清代::樊增祥::旧宅城南叫画眉。故香经雨发春泥。王孙随处有天涯。酒渴倩谁温茗待，朝回不见理妆迟。退红帘下断肠时。::||
清代::樊增祥::绰约湘灵望不还。象床花簟泪筠斑。凭将词赋遣萧闲。净拭湘屏图女几，醉欹纱帽梦君山。似闻瑶瑟怨人间。::||
两汉::曹植::端坐苦愁思，揽衣起西游。树木发春华，清池激长流。中有孤鸳鸯，哀鸣求匹俦。我愿执此鸟，惜哉无轻舟。欲归忘故道，顾望但怀愁。悲风鸣我侧，羲和逝不留。重阴润万物，何惧泽不周？谁令君多念，自使怀百忧。::|友情|劝慰|
明代::何景明::近得浔阳江上书，遥思李白更愁予。天边魑魅窥人过，日暮鼋鼍傍客居。鼓柁湘江应未得，买田阳羡定何如？他年淮水能相访，桐柏山中共结庐。::|赠友|友谊|抒情|
唐代::王昌龄::映门淮水绿，留骑主人心。明月随良掾，春潮夜夜深。::|送别|友情|
明代::刘基::涧水弯弯绕郡城，老蝉嘶作车轮声。西风吹客上马去，夕阳满川红叶明。::|秋天|写景|
明代::刘基::鸡鸣风雨潇潇，侧身天地无刘表。啼鹃迸泪，落花飘恨，断魂飞绕。月暗云霄，星沉烟水，角声清袅。问登楼王粲，镜中白发，今宵又添多少。极目乡关何处？渺青山、髻螺低小。几回好梦，随风归去，被渠遮了。宝瑟弦僵，玉笙指冷，冥鸿天杪。但侵阶莎草，满庭绿树，不知昏晓。::|抒情|怀才不遇|
明代::刘基::古戍连山火，新城殷地笳。九州犹虎豹，四海未桑麻。天迥云垂草，江空雪覆沙。野梅烧不尽，时见两三花。::|战争|写景|
明代::刘基::萋萋芳草小楼西，云压雁声低。两行疏柳，一丝残照，万点鸦栖。春山碧树秋重绿，人在武陵溪。无情明月，有情归梦，同到幽闺。::|婉约|秋天|写景|相思|
清代::黄景仁::络纬啼歇疏梧烟，露华一白凉无边。纤云激荡月沉海，列宿乱摇风满天。谁人一声歌子夜，寻声宛转空台榭。声长声短鸡续呜，曙色冷光相激射。::|秋夜|写景|
南北朝::谢朓::秋夜促织鸣，南邻捣衣急。思君隔九重，夜夜空伫立。北窓轻幔垂，西户月光入。何知白露下，坐视阶前湿。谁能长分居，秋尽冬复及。::|秋天|夜晚|抒情|
宋代::陈与义::中庭淡月照三更，白露洗空河汉明。莫遣西风吹叶尽，却愁无处着秋声。::|秋天|夜晚|写景|
清代::徐釚::金盘堆起凉天碧。抚澄鲜、夜眠难得。百顷黄芦，千条浊浪，人在柁楼吹笛。月苦沙清露又白。恍逢挝鼓惊涛立。玉臂乍寒，清辉独冷，应念天涯孤客。::||
清代::徐釚::双鬓萧骚卷。金台侧、旅魂空飏，病魔难遣。只立低徊形共影，况是烛花垂泫。提别绪、春蚕蒙茧。开箧鲛绢浑似锦，裹相思、珠泪成深浅。离恨锁，眉难展。五陵年少都通显。叹狂生、胡琴击碎，唾壶敲扁。昨夜邯郸曾入梦，惊断寺门荒犬。犊鼻裤、何时其免。饱杀侏儒臣饿死，怪秦皇、不尽烧坟典。肠欲断，西风剪。::||
清代::徐釚::平津阁下笙歌绕，竞说充闾佳兆。摩顶重看，弄獐错写，绣袱春风斜抱。红窗围笑。恰树长琼枝，庭开香草。更值天颜有喜，天上麒麟早。禁苑莺花未了。五陵方挟弹，侯家小。聪比杨乌，慧同虞荔，谁识韦贤来到。沙堤联步，丹穴高翔，凤毛争好。佳话先传，峥嵘头角少。::||
清代::徐釚::落魄堪悲，不数江东，二陆三张。况词追屈宋，哀吟入破，年惭终贾，苦调摧藏。清泪如铅，春愁似水，难博欢娱醉一场。堪怜处，恰花开蜀缬，鬓点吴霜。休嫌犊鼻凄凉。愿击碎、胡琴去故乡。忽传来好句，恍闻凤吹，携归清响，宛奏霓裳。坐炙鹅筝，閒排雁柱，红豆斜拖与绿杨。求益耳，虑买丝难绣，且缀兰香。::||
清代::徐釚::雅健雄深，公岂逊之，焉数班扬。念纷纷项领，谁能推毂，丝丝烟雨，肯付冥茫。坐有布衣，交怜短褐，灶下芦中也激昂。仗短句，论平津东阁，今日谁长。追思剧孟欢场。便丞相、车茵醉不妨。况玉筝红袖，分行领取，银箫翠管，逐队翱翔。慷慨悲歌，嵚崎历落，铁板红牙总断肠。还太息，叹书生鹅笼，藩触羝羊。::||
清代::徐釚::我爱先生，兰畹花间，亦复为之。想琼楼玉宇，閒抛锦字，晓风残月，偶逗相思。夺却骚坛，撇残狂客，黄绢重题少妇辞。还须谱，倩银筝翠管，玉轸金徽。天街露冷烟霏。划不断、柔情世上稀。更兔园春老，宫怀磊落，龙门路杳，人想雄奇。绿野阴浓，碧纱烟笼，拈断霜毫色已飞。堪更羡，笑枝头红杏，压倒前题。::||
清代::徐釚::青春游侠去江东。六博场中。旗亭对酒花如雪，当垆侧、烂醉吴侬。指点绿杨蘸水，赢他紫马嘶风。伟长文笔少瑜工。燕市相逢。吹箫击筑悲歌里，谁怜惜、爨后枯桐。只有石头周顗，典衣埋骨堪从。::||
清代::徐釚::天际巴流锦字缬。栈道云深，好扈严公节。一曲骊驹歌未歇。柳绵乱落疑残雪。拍遍阑干声正阕。带减堪怜，准傋愁肠绝。玉笛梅花吹又彻。休听杜宇枝头月。::||
清代::徐釚::卖饧时节征尘，淡烟微雨轻相逗。羁怀暗数，客思重悲，泪珠沾袖。锦缆何归，绿杨空遍，也应参透。向雷塘风景。朱楼畔淮，安排带围消瘦。今夜藁砧别后。香闺幽梦曾知否。银鱼信断，绣帏烟烬，那堪回首。绿鬓全非，青山不老，且衔尊酒。倩邗关阵阵，东风吹落，满街残漏。::||
清代::徐釚::六朝都被江潮打。兴亡阅尽今非也。滚滚水东流。难浇万斛愁。风恬鱼浪簇。帆影摇空绿。往事恨难平。降帆出石城。::||
明代::霍韬::勿折枫山松，松枝撑天青。松根凉露零，松叶荫前庭。望望双松根，冷霜曾几经。::||
明代::霍韬::石翁振世士，不屑歌凤召。况际盛明世，曳蓑讲所学。孤鹤喙冷秋，碧玉看春草。东风饫木犀，鹤鸣阿田右。越今五十祀，小庐山如故。松桧引日长，猿鹤倚噭啸。若翁贤嗣人，令德绍则孝。譬彼嘉木植，支叶勿剪耗。瞽言贡吾子，亦为吾后教。::||
明代::霍韬::翛翛白沙翁，超旷度前闻。有言则中虑，有行则中伦。身立羲皇后，见在羲皇前。恂恂九山子，器识老雅驯。弱冠白沙门，坐饫江门春。木犀送东风，钓蓑舞江滨。碧玉影流腻，蒲团看白云。岂曰忘世情，师教不与存。老友甘泉翁，学传曰自然。久矣黯索居，度岭寻新泉。庶几新泉翁，启我自然天。如何是自然，默识羲皇前。我也实冥顽，九山我韦弦。::||
明代::霍韬::甲戌岁之春，廿六年以来。謇予谒南宫，眇踪岭海隈。宪宪宫保公，世业树庭槐。予时见硕人，李桃门为开。硕人未予知，岳瞻怀自敦。岂云倖天侥，骥尘予蹇追。会觏殊路岐，邈矣隔烟埃。予久梦林丘，羡君尔阶台。倏觏旧庭槐，烂门盈新栽。瑞阴庇朝阳，紫气袭芝阶。老梧鸣彩鸾，柏霜不为摧。羡此世德家，仰之首几回。所少此欢燕，何时供贺杯。心忙未云足，聊寄垄头梅。::||
明代::霍韬::皎皎苍玉姿，袭美慎独幽。君子慎食实，如农祈有秋。过矣已漫漫，兹来复悠悠。松柏摧为薪，逝水几西流。功业说尧舜，泰山云上浮。慎尔苍玉姿，古辙步肯留。自蜀望嵩岱，中峰订同游。沂河问孔津，尔择尔同舟。::||
明代::霍韬::皎皎苍玉姿，陟陟郭隗台。孤剑万里行，蛟鼍安在哉。瞿塘万仞深，径仄蒺与莱。仗剑瞿塘侧，虹气刺天来。照映蚕丛隈，习习驱浮埃。转涕满疮痍，嘘枯然寒灰。::||
明代::霍韬::皎皎苍玉姿，蟠桂擎瀛洲。凉露降太清，朱鸟时相投。先民有如斯，慊矣夫何求。维尔媲先民，犹期古贤游。吁嗟二气驰，循环互沉浮。驱车轧长途，不瞬轮转周。灼灼玉栏花，涓涓玉沟流。勉勉不早时，兔乌几回辀。耄矣惭蹇予，日昃徒怀忧。::||
明代::霍韬::皎皎苍王姿，雅志跨八荒。希迹古先民，寤寐曾不忘。本深木自乔，玉藏山辉光。又如春昼晴，煦风四飘扬。古贤美恕兹，骥步局此场。赵子如古贤，曾不屑名彰。漏咎虽惕劬，晨昏故如常。::||
明代::霍韬::松擎增山高，泉流增海深。松劲与泉清，照映此翁心。海深豢鱼龙，山高缊璆琳。炼此皎洁姿，坐调清庙音。八极占太平，时听海山吟。::||
明代::霍韬::衡湘古雄邦，风气犹颇真。民居限山溪，习尚犹古淳。羲黄虽世隔，濂溪迹尚新。九疑留舜辙，桃源嗟暴秦。迫今百代下，湮沦同飞尘。君行过湘江，敦古心应勤。精神苟相契，异世情自亲。不瑕圣孔父，从渠好问津。他年石屋归，为藏折角巾。候我采药来，山花我主人。::||
清代::段标麟::石庵芳草碧离离，犹记词人托迹时。春雪马蹄朝去国，秋风渭水夜吟诗。簿书差胜为僧日，瘦削应同未第时。万里三巴空涕泪，客心应共峡猿悲。::||
清代::段昕::舟晓雨初晴，岿然见城垒。江流环断烟，人家秋树里。枳棘有高枝，鸾凤暂栖止。圣贤天下心，所至无不理。至今弦歌声，汤汤在流水。::||
清代::段昕::野平万象宽，天外愁相赴。况在秋水上，浮云归薄暮。斜日挂远村，沙鸟争烟树。邻樯竞欲先，欸乃不能住。寄身风波里，万里念亲故。华发冷沧洲，有怀共谁赋。东望月初生，照我梦中路。::||
清代::段昕::大江鼓雷霆，天堑一水划。三峡荡其势，东海关其宅。阴晦神灵号，苍茫虚空白。妖豚吹浪来，恍惚乾坤折。扬帆趁风过，危哉利名客。::||
清代::段昕::燕丹愤激报秦耻，壮士悲歌感知己。美人呜咽马无声，惨白衣冠寒易水。侥幸之谋虽不成，绕柱断襟惊欲死。人谓此举速燕亡，燕即帝秦亡一耳。但惜华阳馆，不如黄金台。黄金一筑骏马来，三齐锁钥朝燕开。华阳馆，荆榛满。镯镂空误樊将军，黄沙一望斜阳晚。::||
清代::段昕::半身犹逆旅，尘鬓拂霜花。枥寄嘶风马，棱寒绕树鸦。残杯分岁尽，破壁缀镫斜。检点还乡梦，栖栖天一涯。::||
清代::段承实::銮凰不世出，谁复知羽仪。良马来冀北，难与伯乐期。驽骀思逞能，燕雀争高飞。岂能应昌运，终为世所嗤。骥称不贵力，凤至惟其时。吾衰亦久矣，嗟叹尔何为。::||
清代::段承实::黄鹄举青霄，千里势辽阔。秋蚓食槁壤，寒泉自斟酌。一朝失其所，两者无可托。鱼岂羡鸢飞，鸢不知鱼乐。得意各有在，所苦网与缴。英雄岂无用，失时转寂寞。猛虎去深山，不如林间鹊。::||
清代::段承实::落拓频年惯，头巾独可怜。贫深转多病，境累欲逃禅。于我最知己，与君同信天。燕云望江树，遥隔路三千。::||
清代::段承实::水响暗中听，孤帆夜不停。舟轻去飞鸟，镫闪似流萤。风静浪仍白，月明山更青。五更有凉意，秋色在疏星。::||
近现代::溥杰::我爱香山秋色，宵来一夜初霜。万点枫林红胜染，风流桂气半天香。浑似入仙乡。岫影云融层翠，菊芳目夺娇黄。心旷云亭千里处，陌阡无际接苍茫。游目骋怀忙。::||
近现代::溥杰::一望无边春气象，日长信步闲游。湖光出色尽勾留。野卉纷似锦，茅草碧如油。到处青帘拈客眼，莫论村店茅楼。浅斟低唱足风流。大杯新酿，拼个醉方休。::||
近现代::溥杰::夹路鸟啼迎且送。点点岩花红似醒。策筇闲步乐清游，盆苔径。穿幽洞。独自饱尝方外兴。松籁满天泠可听。澄澈古潭鳞弄影。云深兰若寂无声，禅室静。僧入定。香鼎半温斜日暝。::||
近现代::杨鸿章::风雨恶。群英急荡缤纷落。缤纷落。枯枝滴泪，残红泣血。沉沉大地云烟漠。苦寒凛冽严相迫。严相迫。应如松柏，傲迎霜雪。::||
近现代::杨鸿章::泾水长。渭水长。两水交融奔一方。欢声百代扬。彼心伤。此心伤。自此天涯各一方。生离更断肠。::||
近现代::杨鸿章::多情原似窗前月，素影婵娟。素影婵娟。入夜临窗照我眠。无情也似窗前月，天外盘旋。天外盘旋。总不相亲到枕边。::||
近现代::杨鸿章::月淡星残，天间缓过孤飞雁。水迷山漫。隐隐情无限。渺渺长空，一唳一回恋。云烟乱。路遥途暗。声咽柔肠断。::||
近现代::杨鸿章::麦浪金黄一片，挥镰雪刃纷翻。山歌野曲唱丰年。麦垛排排端站。无数丰盈少女，秀容珠汗涟涟。飞车来往似梭穿。如蝶擅姿飘闪。::||
近现代::杨鸿章::离离禾黍，叹河山依旧，英雄何处。败石残碑埋乱草，曾历几番风雨。清涧揭竿，南梁聚义，血沃三秦土。青天美誉，至今仍诵诸口。向晚日照残陵，鸟啼高树，蝉叫声凄楚。又见鼠奔狡兔走，蝙蝠盘旋飞舞。竖子扬眉，老戎俯首，批斗情悽苦。此情此景，君其泉下知否。::||
近现代::杨鸿章::山浪依天尽，万岭与云平。秋高日丽风静，频起牧歌声。当日电光千道，曾见洪涛万里，天柱似将倾。应有擎天手，扶得宇中平。长缨在，龙泉利，意峥嵘。老来神箭重发，走马射枭鸩。忽见四禽落地，回首妖气已靖，万里素秋清。开国当年将，再树万年勋。::||
近现代::金鉴才::清溪花雨绝纤尘，别有洞天一段春。我若浮家也到此，岂能归作武陵人。::||
近现代::金鉴才::草塘伫立最堪思，梦里孤衷似旧时。不是风波平彻底，冰清玉白又谁知。::||
近现代::金鉴才::一抹孤云落照斜，悠然微步过田家。江天雁字归声急，满树风牵扁豆花。::||
近现代::金鉴才::屋角依稀月影残，残时始觉满时难。玉盘洗出中秋夜，犹许人间仔细看。::||
近现代::金鉴才::梧桐垂露曳新柔，一片清光叶外浮。材大莫因琴瑟斫，钟生今已觅封侯。::||
近现代::金鉴才::孤山阅尽万梅花，雨后风前几树斜。莫道人生无定著，能安身处即为家。::||
近现代::金鉴才::回首原来不丈夫，半生潦倒一身孤。今宵更向桐阴宿，赚得浓睡淡梦无。::||
近现代::金鉴才::曾记扬帆过洞庭，一湖深碧映春星。四周隐约光千点，都是寻常落草萤。::||
近现代::金鉴才::画法谁参一指禅，泼翻水墨走云烟。他年会得潘公趣，十里荷花好放船。::||
近现代::金鉴才::平湖一棹动微涟，花影联翩扑面鲜。欲觅新诗乘醉去，莲娃笑指酒中仙。::||
近现代::卢青山::风如锐箭梧如敌，雨是森刀夜是砧。谁向今宵携玉女，小红花伞罩春温。::||
近现代::卢青山::嗟嗟小壑迷三径，想想长江隐懒材。已叹书来真不易，书中偶约更难来。::||
近现代::卢青山::无人知是幽人室，月色和霜洗牖苔。枉有埋秋三朵菊，待君来得始能开。::||
近现代::卢青山::屋锁山烟真化外，人颜世事两浮萍。温柔一点离秋梦，去逐谁家淡月痕。::||
近现代::卢青山::一警穷蝉廿一春，深寒谁与共瞢腾。秋边万事难成忆，剩剔灯声敌雨声。::||
近现代::卢青山::已惊枫影非花色，又见闲云是久违。我到伤春伤夏后，百般青眼送秋归。::||
近现代::卢青山::睡意惺忪梦意零，农家机与鸟交鸣。坐看一川红日影，调成秋味染衣襟。::||
近现代::卢青山::草与残枝竞暮秾，短衣温眼看千冲。更无风影来多事，斜阳静守百家桐。::||
近现代::卢青山::无事心情踏碧苔，暮禽啼彻一冲柴。斜阳也识秋将尽，万般珍重向人开。::||
近现代::卢青山::重重黯幕遮眸短，历历幽槐掩户深。都把平生无限事，存心忆到不分明。::||
近现代::郑泽::霁夕天气清，凉雨散余热。露华沾人衣，闲庭粲星月。开轩聊容与，境适神超越。尘虑倏已寂，物役如可绝。烦暑不我蒸，灵宫自澄澈。慕彼逍遥游，庄义洞幽赜。::||
近现代::郑之章::岁次丁丑海扬尘，倭奴发难析木津。野心勃勃肆鲸吞，万里江山半楚氛。老夫辟地庄泾村，岁暮还乡增悲辛。是岁十月十七晨，敌始入境纷杀人。郭五夙具劣性根，迎敌邀功妄自尊。乡人忍痛至戊寅，四月十二屈复伸。越月相率祀关神，敌忽来袭游击军。东南两市纵火焚，更毁福地与凤山。己卯六月十二辰，飞机一过死横陈。讵意十一月之间，军化虫沙力告殚。大好枌榆乡再沦，辛已闰六月中旬。赵壁虽曾浃辰完，煞恨复来沈汉奸。要敌护驻新其身，鸱毁民屋百千橼。筑城大于景云年，俄而狼狈自相残。焚巢殃及南市尘，为虎作伥却复前。一蟹不如一蟹鲜，吸民脂膏将竭焉。天幸国府善交邻，盟军东指敌胆寒。乙酉孟秋月上弦，受降捷报通国传。再宿我军来保安，残敌鼠窜民腾欢。庆祝胜利着先鞭，举目新城一刷新。::||
近现代::邓缵先::十里一小村，百里一小市。村仅三两家，市惟高梁米。长途风萧萧，海阔天空似。人言玉关外，风俗非清美。讵知民习淳，浑噩犹太始。垄吠夜无惊，狼烽刃不起。人言瀚海旁，豺虎扰鹿豕。讵知土地广，衣食赖以庇。种桑资蚕织，艺稻勤耘籽。尘外有达人，桃源良可拟。无见复无闻，井上螬余李。不逢栗里公，恍遇于陵子。西望昆仑山，缥缈隔万里。昨夜梦回归，归来家人喜。儿童皆长大，庭树茂如彼。亲戚来聚见，欢容词娓娓。自道作客时，念念及桑梓。尝梦还故乡，昨非今乃是。既归聊自得，再游勿复尔。马嘶惊我醒，乃恒仍梦里。::||
近现代::邓缵先::博克达山万古雪，皑皑凌虚高莫测。胚胎五岳势郁蟠，阜康县南火州北。巍峨天外耸三峰，中原地窄容不得。山腰藏纳两巨海，异卉奇葩千年在。博望遗踪尚渺然，定远丰碑终不改。龙潭源与河汉通，兴云致雨天无功。试看天山南北路，沃野万顷泉膏融。年年边氓足衣食，耕凿依然大古风。::||
近现代::邓缵先::玉笛声凄不忍听，天涯非絮感飘零。春来怕惹行人折，三月柔条未肯青。::||
近现代::邓缵先::汗血龙驹入汉关，武皇爱惜自欢颜。瑶池绿满长生草，还欲驱车上玉山。::||
近现代::邓缵先::博达三峰高插云，彩云一朵护山巅。达摩面壁留奇迹，陵谷迁移数百年。::||
近现代::邓缵先::瑶池宫阙接崆峒，山色虚无荡远空。天马晓行银汉外，石鲸秋度玉潢中。::||
近现代::邓缵先::伊吾春色满闾间，知是边城雨露沾。七宝云车双鹤健，万株烟柳九龙潜。园瓜入贡甘如醴，岩瀑悬空密似帘。世效忠诚鹰爵禄，穹庐毳幕静恹恹。::||
近现代::邓缵先::长榆浅草遍天涯，废垒荒营一径斜。紫塞萧萧秋去马，丹枫点点暮归鸦。玉颜愁黛飘香粉，羌笛悲声怨晚霞。瀚海阑干多少恨，襟痕烛影隔窗纱。::||
近现代::黄福基::眉宇岩岩侪五老，灵峰道气与扶持。深藏注海倾天泪，写入看云听瀑诗。九日时醪忘魏晋，一龛秋叶梦轩羲。沧尘尽付编年集，晚季功言属孑遗。::||
近现代::黄福基::一巷东西阁两毡，共论齐物已忘年。闭门讲艺酬灯火，入市畸形外圣颠。有道身为车下鲋，无怀诗老定中禅。不妨人向鹓雏嚇，晚几秋窗梦蝶眠。::||
近现代::黄福基::分耽砚席风波阔，百里邮筒各自娱。意切乡梅著花未，寒凝萧寺有诗无。飞磷篝火世如此，中橘艺蔬心岂殊。但得薄田饘粥稳，便专丘壑不江湖。::||
近现代::黄福基::未惯饥驱学忍饥，转喉触讳拙言辞。谁云骨相巉巉薄，不可时施怪怪奇。诗果穷乎宁自韨，贫非病也复何疑。出门有碍成斯世，十亩千奴及早为。::||
近现代::黄福基::平生好雨有奇癖，惜别尤憎今日晴。呵冻巡檐吾自适，冲寒襆被汝难行。亲衰未许客千里，家近犹悬水半程。局束且安名胜地，定收山气与诗鸣。::||
近现代::黄福基::一编流转到山阿，山气灵光与荡摩。脱手风骚关世运，抽身尘土息劳歌。亭怀野史中州在，社续吴溪变雅多。千里陶江寒浩淼，晚窗秋叶近如何。::||
近现代::黄福基::累世斯人厄所知，堂堂三十了嗟吁。残秋刻骨江湖梦，奇语平生罔两居。放眼初伤斜日远，苦吟犹是壮心馀。鸰原定此藏山业，风雨庵头一榻虚。::||
近现代::黄福基::遮眼霜林老屋荒，门无赤脚较卢强。一飘瘦语知客意，数尺乱蒿如我长。归路寒菘绿秋雨，成围晚柚紫斜阳。催诗暝色稍回合，隔水村灯堕杳茫。::||
近现代::黄福基::丈人几谢官田秫，键户耽书却老方。尽有松篁娱岁晚，可知饮啖及秋强。颓风到此逾秦火，绝学居然有郑乡。深愧后生期小子，殷勤但诫少年狂。::||
近现代::黄福基::岁岁虚堂眠白日，今来商略感秋诗。禅斋野饭僧难饱，鬼火狐鸣世可知。因乱转能亲骨肉，登高何处避寒饥。晴明莫说寻山便，还望秋霖涨涸池。::||
近现代::卢青山::风如锐箭梧如敌，雨是森刀夜是砧。谁向今宵携玉女，小红花伞罩春温。::||
近现代::卢青山::嗟嗟小壑迷三径，想想长江隐懒材。已叹书来真不易，书中偶约更难来。::||
近现代::卢青山::无人知是幽人室，月色和霜洗牖苔。枉有埋秋三朵菊，待君来得始能开。::||
近现代::卢青山::屋锁山烟真化外，人颜世事两浮萍。温柔一点离秋梦，去逐谁家淡月痕。::||
近现代::卢青山::一警穷蝉廿一春，深寒谁与共瞢腾。秋边万事难成忆，剩剔灯声敌雨声。::||
近现代::卢青山::已惊枫影非花色，又见闲云是久违。我到伤春伤夏后，百般青眼送秋归。::||
近现代::卢青山::睡意惺忪梦意零，农家机与鸟交鸣。坐看一川红日影，调成秋味染衣襟。::||
近现代::卢青山::草与残枝竞暮秾，短衣温眼看千冲。更无风影来多事，斜阳静守百家桐。::||
近现代::卢青山::无事心情踏碧苔，暮禽啼彻一冲柴。斜阳也识秋将尽，万般珍重向人开。::||
近现代::卢青山::重重黯幕遮眸短，历历幽槐掩户深。都把平生无限事，存心忆到不分明。::||
清代::谭垣::晚过力力溪，溪水清可掬。皎月悬林端，修竹如新沐。下马入番社，番众一何肃。灯前试细认，尔雅殊被服。咨访听语音，通晓更娴熟。圣治开文明，光被及番族。应知久渐摩，秀发此先卜。拱手进番童，经书果能读。忠信自有基，礼义须涵育。劝勉且丁宁，披月前村宿。::||
清代::谭垣::出门仍沿溪，自上而及下。溪流远回汀，番厝藏中野。此处丁盈千，林总甲诸社。罗拜纷难数，注名不停写。圣朝湛濊恩，雕题绥福嘏。试观生息多，谁非被化者。番老不言寿，番女亦云姹。由来沾雨露，亦自谋弓冶。我为番目言，社丁不患寡。衣食所必需，犁锄正堪把。行见尔番庶，击鼓吹豳雅。::||
清代::谭垣::淡水向南趋，乘涨多纡折。古社依上流，番社参差列。日暮乃停骖，乍望心如结。篱缺见溪光，沙岸水方齧。谋将社寮移，众番情辞切。我与番众谋，非可一言决。相度宜周详，经费宜樽节。暂施堤防功，且待秋潦竭。秉烛坐中庭，劝谕均晓彻。老番共扶携，幼番各持挈。惇庞诚可嘉，整肃尤可悦。忧劳长善心，此理信前哲。::||
清代::谭垣::山行复出山，远见溪云起。阿猴当中权，阛阓列村市。城门固鱼钥，修篁如列雉。编茅备堂奥，削土崇阶戺。天使持节来，骢马历至止。番目为我陈，此社非他比。素称物力饶，众社归经纪。年来生齿繁，不复追前趾。我为番目言，物盛难可恃。应须敦俭约，慎勿踵奢侈。::||
清代::谭垣::稻陇转平埔，驱车入武洛。旌竿绕寒云，戍楼晓明柝。土目跪前迎，庶番互联络。社丁虽稀少，勇壮俱超跃。昔在大泽机，旧址连岩崿。日与生番伍，趋走类猿玃。自从归化来，薰蒸销狞恶。移社向中田，妇子安耕穫。我来宣皇仁，毋使逢不若。山鬼应从风，祥和遍村落。::||
清代::谭垣::夙驾淡溪东，遥指搭楼路。曲涧架小桥，红英冒绿树。社厝隐云林，笆篱深深护。堂中列图鼎，典则犹可数。帝德浃雕题，覆育时煦妪。番黎沾化久，爱戴深且固。童子四五人，能诵诗书句。咨询实可欣，奖劝不妨屡。众番亦欣然，笑请轩车驻。::||
清代::谭尚忠::秋风瀑布吼飞泉，高下归帆趁早天。望断浔阳飞不到，北风偏入下江船。::||
清代::谭尚忠::解佩东归去，春江正绿波。祇因开菊径，兼要著渔蓑。居士陶元亮，神仙张志和。红尘十丈里，谁听濯缨歌。::||
清代::谭尚忠::旅馆夜凄清，村鸡唤晓行。山寒风有力，霜重叶闻声。仆仆山川意，悠悠天地情。今年余几日，犹自滞归程。::||
清代::谭宗浚::是谁觞群真，涧底置瑶席。洼尊久不存，罗列剩奇石。遥对清泠泉，各各据高壁。出窦纷窒通，注溪错回直。意同长风争，急起赴石隙。群山如踔跳，声过有余力。道人了不闻，合掌对凝碧。泄怒任叫嚣，守柔自冲默。渐进岂不佳，胡为苦相激。感物遂写怀，浩歌日将夕。::||
清代::袁鹏翥::一死真慷慨，英魂逆竖惊。常山舌堪断，宋瑞面如生。鹤税辽阳驾，歌招楚些声。儒林谁得似，麟阁蚤垂名。::||
清代::袁鹏图::欻然声价出江东，力守经师继汉风。香国奇才如子少，天涯涕泪几人同。自惭待诏金门侧，常共深谈漆室中。朝野恬熙吾辈老，凭谁上策定和戎。::||
清代::袁缉熙::讲幄蒸成一室春，彭宣弱冠识经神。散材自问空山老，成器欣逢大匠新。两袖清风盟晚节，一轮明月證前身。香山会集瑶章富，愧我巴吟意莫伸。::||
清代::袁缉熙::江上耆英七十春，文章愈老愈精神。乌衣世择芝兰茂，绛帐风流桃李新。杖履优游偕玉姥，蓬莱仿佛现金身。灌花煮茗饶清兴，几见谈经偶欠伸。::||
清代::袁棠::昔我于归辞故国，别母牵衣留不得。三兄送我向江南，锦浪桃花同一色。姑嫜堂上爱兄贤，代作冰人赘陆宅。一家亲作两家亲，月夕花朝秋复春。同看琼圃花连蒂，醉踏平山月一轮。二兄春赴琼林宴，花砖日影摇金殿。铜章墨绶出都城，远别京华赴洛县。洛县有花花满署，正是板舆迎母处。临安雁字至维扬，整促行装从此去。辞侬归去奉高堂，薰风萦纡道路长。地接函关几千里，劳损精神从此始。一家花萼聚中州，金盏琴堂屡唱酬。彩衣正要娱亲侧，天上来催赴玉楼。前年五弟先摧折，今日兄为泉下客。连理人分次第亡，刀铓一夜生胸膈。从今怕见广陵春，回首天涯倍怆神。羡杀世间嬉戏者，荆花成队是何人。::||
清代::袁棠::高树生秋声，孤村断人迹。峰寒不作云，重叠见山脉。冈绝沙句连，游目杳无极。晏坐水边楼，明灭数帆席。谁从烟外指，人家住寒碧。美人期不来，幽景足可惜。拈笔写荒寒，斜阳澹将夕。::||
清代::袁棠::此石不能语，前朝事丛残。清游亦陈迹，逝水无回澜。在旁孰知状，汝著冷眼看。何当抚入图，挂壁生苍寒。::||
清代::袁棠::春风能扇物，淑气媚晴和。荡漾迎春转，飘摇拂面过。暖吹桃蕊绽，轻递柳梢多。助蝶翻新翅，传莺弄巧歌。有声来竹径，无影动池波。玉律回芳节，清晖映远坡。::||
清代::袁棠::繁华初认阖闾城，隐隐亭台月色升。两岸吴歌平岸水，红楼高映满河镫。::||
清代::袁棠::云锁秋光夜气浓，半窗花月影重重。不知谁弄桓伊笛，黄叶萧萧下晚风。::||
近现代::胡云飞::毕竟情怀未化灰，双鬟绰约梦中来。歌传天意怜幽草，泪下春心覆野苔。月落空留铜雀怨，风流已绝木鸡呆。多君错把思无限，万里遥为祝一杯。::||
近现代::胡云飞::蔚秀荒园渌水前，销魂最是杏花天。长歌倦客停云叹，早去英雄射日年。末世悔居唯避地，故人羞见坐求田。遣怀登阁漫郊望，黯黯斜阳袅袅烟。::||
近现代::胡云飞::浥尘细雨夜临城，寂寞池塘春草生。滴水空阶如往日，听钟孤枕不胜情。羲皇入梦悲元亮，鹦鹉噤声感正平。纵此向隅休落泪，春愁漠漠待分明。::||
近现代::胡云飞::飞光抛却故衔冤，车莅都门更往前。填海有砂叹弱鸟，栖林无处听寒蝉。等閒春梦移秋梦，究竟大年忘小年。晦雨重来今一纪，当时人物半超然。::||
近现代::胡云飞::我生未及与当年，故道经行梦忽牵。风送劫灰深壁遁，血萌春草旧痕湮。阳城谁解无多路，华彩犹张不夜天。郁郁唯同痴汉语，江山一指共潸然。::||
近现代::胡云飞::楚水吴山遮几重，疏狂竟许两心通。冰壶玉簟虚空月，浅草垂杨暗夜风。罗袜来时唯自叹，羽衣去日可相容。此身错是光阴客，更负伊人入梦中。::||
近现代::胡云飞::临风把酒原当快，四望群山骨哽喉。七窍才明混沌死，一堤高峙莽原休。当朝不理狂生恨，此语空为盛世忧。涸泽相濡诚可感，争如两忘大江流。::||
近现代::胡云飞::月明汉水绝风尘，归客清秋似早春。鸿雁声声催晚稻，露珠点点染新芹。巷头白发相呼应，邻里黄牛自觉亲。慈母念饥添灶急，稚儿惊起讶生人。::||
近现代::胡云飞::淡眉细眼面有埃，惊疑鬼趣画中来。人评二字诚而懒，我觉半生倔且乖。窃比幼安空健笔，自同老谢负宽怀。何当一泻天河水，洗却红尘祸与灾。::||
近现代::胡云飞::飞光辗转煎人寿，呼酒且来醉著休。身外由他屠户眼，镜中愧我少年头。人情变幻皆苍犬，世事浮沉亦沐猴。宇宙一瓢混浊水，安能洗尽许多愁。::||
近现代::崔荣江::故曲吟来为故客，几声檀板红牙。前缘已杳付恒沙。那年头上髻。换了鬓边花。滋味堪堪言不得，弦音拨弄吁嗟。酸甜苦辣各些些。尔仍居海角，我已走天涯。::||
近现代::崔荣江::分付尘消一味，抟挼心碎经年。多情勘破到无言。灰飞花下事，落寞指尖弦。夜里偷偷弹泪，晓来黾勉承欢。不教莺燕笑花残。宫商音渐杳，淡了旧云烟。::||
近现代::崔荣江::高杪葳蕤争荫，瘦红无语怜垂。小荷尖角怯生时。柳梢双燕剪，帘外数蜓飞。不欲向春言别，几番兰指挼衣。倩谁知晓者心思。当年君若此，一去念无归。::||
近现代::崔荣江::柳眼诧红飞雨，蝶心嗔绿沾衣。一嗔一诧憾情微。我心犹缱绻，斯意已翩飞。谁个不曾怜惜，奈何屡屡相催。便落泥尘作红堆。此身拼一劫，来日复芳菲。::||
近现代::崔荣江::杨柳东风初绿，我心孤独长衰。春来再度惹相思。花开阡陌早，人约小园迟。念冷闲楼空阁，梦残孤枕纱帏。何时风信递佳期。莫教春又老，皱了我双眉。::||
近现代::崔荣江::早上清风吹小径，幽幽送远青箫。闲愁一管不堪调。草间朝露，为我泪轻抛。鱼雁不知人寂寞，悠悠云水逍遥。嫌我音书太唠叨。于今不肯，将我信儿捎。::||
近现代::崔荣江::已有春风临小苑，何花一树先开。轻寒尚未蝶飞来。我心如蝶，愿与尔相偕。让我枝头拈一朵，微微踮起红鞋。花儿无语有悲哀。何将乱摘，当作美人钗。::||
近现代::崔荣江::此世浑浑情不耐，别留几次徘徊。月明时候醉陈醅。浇肠蚀骨，寸寸磨成灰。但许轮回能择取，来生身是新梅。凋来千瓣亦香堆。清风旋起，缀上玉人衣。::||
近现代::崔荣江::月照塘中荷影，人梳楼上妆台。青丝辫发镜前开。香心掬在手，思念落入怀。记得当年今日，莺声啼破云埃，子牵侬手久徘徊。今持蝴蝶剪，心字向君裁。::||
近现代::崔荣江::露酒花筵双玉箸，庚寅味道弥新。秋池一漾胜春津。韶华旻日丽，红点小樱唇。为甚娥眉时暗蹙，怛忧鬓上霜痕。赖谁慰得散愁云。鸥盟花下约，共老世间尘。::||
清代::成多禄::跃马横戈事总虚，辞家剩有一囊书。深尝世味文难信，沈醉离怀酒不如。幕上春风巢燕子，江边秋水梦鲈鱼。他时杯酒重逢处，好是黄花九月初。::||
清代::成多禄::鸦盘远势欲黄昏，我亦随鸦入此村。山小于拳浮岸脚，潮平如掌齧云根。寒烟影里僧归寺，黄叶声中客打门。杯酒盈盈殊解意，好销尘梦醉诗魂。::||
清代::成多禄::出关黄叶欲飞时，京洛风尘绿鬓知。万点残秋萦梦毂，半竿初日上鞭丝。策时才愧陈同甫，思旧情深向子期。笑我征人无一事，且行且止且吟诗。::||
清代::成多禄::柴门一曲抱江斜，暂息尘劳向水涯。天过重三犹带冷，邻非元九也移家。辙寻深巷人初到，径扫空庭鸟不哗。何事静中参妙谛，画眉声里落群花。::||
清代::成多禄::大句崔黄叶，衰年杜浣花。高怀付樽酒，凉意泻琵琶。我亦耽吟咏，因之感岁华。朝来揽明镜，秋思满天涯。::||
清代::成多禄::出城二十里，孤泊近渔矶。到此橹声渺，悄然人语稀。夜深饥鼠出，水浅乱萤飞。言念山中侣，停琴待我归。::||
清代::成光::一逢元礼羡登仙，把臂论交岂偶然。邺下风流词赋盛，客中心事酒杯传。隔窗鸟语消残暑，夹径花枝起暮烟。旧德世传兼嗜古，尊彝满眼任留连。::||
清代::成光::名流垂画舫，才致近归君。夜拥青藜杖，朝挥白练裙。悲歌辞上谷，握手对南薰。吾辈何摇落，同淹麋鹿群。::||
清代::成文昭::人生几合并，难可预期拟。龚君主我久，怀友念乡里。花晨及月夕，有叹不容已。予时勉慰之，君归日可俟。君归定念我，与今念友似。我安得好怀，二友梦寐里。言之大笑乐，星霜速以驶。我忽来江南，对君念龚子。龚君念二友，此日增愁垒。我将归对龚，语此还思尔。君宁置二友，相思复谋始。山水自高长，梦魂还尺咫。人生几合并，天风蓬蓬耳。::||
清代::成文昭::过江访名流，长衢硙春雪。荦确双屐鸣，洒裘见飘撇。芜城记识君，怀抱为君竭。淮阴复判袂，离怀剧纷折。日月忽不居，三年忧惙惙。鱼素一再通，慰寄亦更迭。岁寒一寸心，相期无作辍。我泛楚江来，相思肠百结。今日叩君门，拜君谢久别。隔牖竹风惊，排檐冰溜咽。围炉话一镫，佳吐霏如屑。桐城戴褐夫，笔如剑砥锷。洒洒千万言，才大罔羁缚。怀宁刘古塘，五字妙绰约。陶镕汉魏间，峻洁不苶弱。君常评两君，爱其态磅礴。无意附时贤，有眼到古作。充其笔所至，直欲无空阔。鲰生抱痂癖，枯吟穷錾凿。摛辞乏精英，冥搜滞糟粕。自顾意不强，足供人嗢噱。君独谓不然，试学二子学。胡不读《离骚》，二百再咀嚼。排奡入贴妥，纤艳归淡泊。我初不子欺，子无宿我诺。::||
近现代::顾随::秋千架，风软飐双旌。树树垂杨飘坠絮，月明歌舞动春城。花底夜闻笙。::||
近现代::顾随::花事了，犹见美人蕉。著得一双新蜡屐，任教风雨各潇潇。独上小红桥。::||
近现代::顾随::秋已晚，斜日小红楼。落叶辞柯浑似雨，长江槛外去悠悠。寒雁下汀洲。::||
近现代::顾随::人间世，有尽逐无涯。杯酒泥人留好梦，尘劳转眼是空花。帘外日西斜。::||
近现代::顾随::春风春雨。娇纵垂扬缕。花外关关黄鸟语。恰是新愁来处。音书不付春鸿。坐看飞絮濛濛。自是东皇无赖，落花休怨东风。::||
近现代::顾随::三春将暮。小院飞红雨。梁燕自来还自去。风散绿杨千缕。滔滔东去春波。金樽日饮无何。愁见踏青旧迹，展痕犹印台窠。::||
近现代::顾随::飞絮飞花乱扑身。春云如水水如云。天教同世不同群。思往事，怨离分。一半红楼是夕曛。::||
近现代::顾随::似絮晴云惹碧空。香销愁坐小房栊。门前何处觅行踪。三月暮，万山重。无数桃花映眼红。::||
近现代::顾随::恰是归期未有期。相思无益且相思。一春憔悴瘦腰肢。沈水烬。画帘垂。未信梁间燕子知。::||
近现代::顾随::碧橱冰簟夏天长。白莲房。紫微郎。夜深同坐。银汉正茫茫。说著去年离别事，清泪滴，一行行。::||
清代::朱缃::斜日下城角，炎风一骑驰。野花全白后，山果半红时。小袖攀桑妇，方垆卖饼师。我来偶摊饭，树影正离披。::||
清代::朱紫贵::铜仙辞汉铅泪垂，爵台瓦作鸳鸯飞。国山囤碑亦伪托，青盖黄旗竟入洛。吴宫花草成荒芜，此砖何独全形模。纪年犹是三分国，垒石何如八阵图。父兮如龙兄如虎，坐拥江东一片土。可怜身披鼲鼠裘，此缺应难鍊石补。尔不玉碎乃瓦全，表墓聊志延陵阡。作公作卿亦何有，华屋山丘一回首。呜呼！人生安得如尔寿。::||
清代::朱紫贵::张郎贻我砖一枚，乃自官奴城下来。纪元太康纪年九，断纹斑剥如云雷。典午寰区才混一，铜驼转盼薶蒿莱。龙骧将军三级塔，不有赵逸谁知哉。顽质块然瓦砾比，故应起灭如飞灰。胡为历久尚完好，声价欲比铜爵台。当其抟埴为胚胎，岂意琢削为砚材。檀匣锦茵一位置，遂登几席离尘埃。竹头木屑无弃物，焦琴柯笛有别裁。苟非因才妙驱使，岂免掷弃荒烟堆。自来物物有遭际，抱才何患终沈薶。独恨不识王右军，为把栗尾书麝煤。羽阳宫，香姜阁，高寒碧瓦千门开。非无千秋万岁字，寒芜蔓草空徘徊。尔独因缘结翰墨，龙尾凤味相朋侪。我歌此歌三太息，古今貉邱土一抔。::||
清代::朱琰::殷勤说重农，农夫正在外。今年岁不登，未得餍粗粝。八口既嗷嗷，百事皆昧昧。种谷已无成，出门走相丐。回看市井中，昂昂坐牙侩。贩籴且为豪，居奇何足怪。或又为吾言，眼前见成败。不知此天灾，人事贵预备。安得如《农书》，精详有校计。吾愿为老农，教稼课殿最。::||
清代::朱琰::或曰古四民，最苦农在野。佃种食余粒，年丰亦患寡。被体无完衣，充肠只菜把。商贾操奇赢，鲜衣而怒马。往来杂冠裳，气习同纨裤。何必去市阛，辛勤向里社。嗟哉岂其然，光华石中火。大抵起耕农，其厚业难堕。试看古田家，吾乡旧风雅。毋吟估客乐，遂谓富人哿。::||
清代::朱琰::地员辨土宜，管子精擘画。大略分三等，有施长七尺。以之测土深，高下定为格。其次亢仓子，遗言亦可绎。耕道计手足，苗行审强弱。差不许毫釐，皎若别黑白。匪独《豳风图》，可以绘殿壁。人满既可忧，生事又相迫。与其算锱铢，毋宁辨菽麦。樊迟非小人，学稼今上策。::||
清代::朱琰::学者急治生，岂为忧不足。衣食无所求，乃得立边幅。入世重廉耻，务本贵菽粟。养心亦养身，保身如保玉。玉碎难再完，身失焉能赎。桑田有典型，种爇若先觉。杨园非农家，排纂到耕牧。殆恐士习移，欲将古风复。带经本可锄，《汉书》挂牛角。从来英雄人，大半兼耕读。::||
清代::朱琰::《文选》烂，秀才半，前人之言岂河汉。后来文士卑六朝，輘嬴轹刘追陶姚。那知高论起风雅，徒使落笔空枝条。华实自相因，根植可抒藻。巍巍《文选》台，屹立不易倒。东坡解事薄小儿，恐亦耳食未深讨。读书种子得义门，河源本会寻昆仑。剬经缉史有余力，乃复来闯曹刘藩。目中一字不轻放，欲使临文绝影响。从兹论辨始见真，譬若片言折堂上。吟才今日传湘灵，夜照太乙然藜青。十年好古有元本，肯夸明月遗秋萤。::||
清代::朱琰::峻绝尧峰耸碧漪，洞庭春好费相思。轻帆一夜西风度，霜满山园唱橘枝。::||
清代::朱琰::疏钟夜雨过枫桥，邓尉看梅泊画桡。爱煞渔洋好风调，烟鬟镜黛拥寒潮。::||
近现代::潘乐乐::华风久矣被南荒，塔立崚嶒云水黄。故事虬髯磨洗尽，一舟斜日倚茫茫。::||
近现代::潘乐乐::蹈刃青春跨海舟，深闺梦里骨成丘。我来犹怯碑前伫，还剩河山不自由。::||
近现代::潘乐乐::披荆百战汉家旗，孤寨藤茅结水湄。草木飘零魂北向，瘴山落日满残碑。::||
近现代::潘乐乐::丛林铁轨出嶕峣，血色蛮烟万骨销。小筏数声歌去也，夕阳如水满长桥。::||
近现代::潘乐乐::海天吹暖踏圆沙，白塔蕉林出晚霞。小立茅亭椰子剖，迎风鬓点两三花。::||
近现代::潘乐乐::铁马冰河入梦频，铜驼荆棘泪痕新。可怜月色犹无恙，照尽槎枒袖手人。::||
近现代::潘乐乐::一襟霜冷入秋风，夕照崖山馀恨同。八百年间天地坼，更无片语祭诗翁。::||
近现代::潘乐乐::负暄茶澹啜春山，花影摇眸岁又删。皱面观河还一笑，居然名突贩佣间。::||
近现代::潘乐乐::诸天神力旧斑斓，金粉楼台照水寒。高树斜阳白云寂，剩将王气壁间看。::||
近现代::潘乐乐::山河荒寂雾重重，浪拍车孤冰雪冲。要破深宵灯十万，倚天照海起长龙。::||
近现代::胡云飞::毕竟情怀未化灰，双鬟绰约梦中来。歌传天意怜幽草，泪下春心覆野苔。月落空留铜雀怨，风流已绝木鸡呆。多君错把思无限，万里遥为祝一杯。::||
近现代::胡云飞::蔚秀荒园渌水前，销魂最是杏花天。长歌倦客停云叹，早去英雄射日年。末世悔居唯避地，故人羞见坐求田。遣怀登阁漫郊望，黯黯斜阳袅袅烟。::||
近现代::胡云飞::浥尘细雨夜临城，寂寞池塘春草生。滴水空阶如往日，听钟孤枕不胜情。羲皇入梦悲元亮，鹦鹉噤声感正平。纵此向隅休落泪，春愁漠漠待分明。::||
近现代::胡云飞::飞光抛却故衔冤，车莅都门更往前。填海有砂叹弱鸟，栖林无处听寒蝉。等閒春梦移秋梦，究竟大年忘小年。晦雨重来今一纪，当时人物半超然。::||
近现代::胡云飞::我生未及与当年，故道经行梦忽牵。风送劫灰深壁遁，血萌春草旧痕湮。阳城谁解无多路，华彩犹张不夜天。郁郁唯同痴汉语，江山一指共潸然。::||
近现代::胡云飞::楚水吴山遮几重，疏狂竟许两心通。冰壶玉簟虚空月，浅草垂杨暗夜风。罗袜来时唯自叹，羽衣去日可相容。此身错是光阴客，更负伊人入梦中。::||
近现代::胡云飞::临风把酒原当快，四望群山骨哽喉。七窍才明混沌死，一堤高峙莽原休。当朝不理狂生恨，此语空为盛世忧。涸泽相濡诚可感，争如两忘大江流。::||
近现代::胡云飞::月明汉水绝风尘，归客清秋似早春。鸿雁声声催晚稻，露珠点点染新芹。巷头白发相呼应，邻里黄牛自觉亲。慈母念饥添灶急，稚儿惊起讶生人。::||
近现代::胡云飞::淡眉细眼面有埃，惊疑鬼趣画中来。人评二字诚而懒，我觉半生倔且乖。窃比幼安空健笔，自同老谢负宽怀。何当一泻天河水，洗却红尘祸与灾。::||
近现代::胡云飞::飞光辗转煎人寿，呼酒且来醉著休。身外由他屠户眼，镜中愧我少年头。人情变幻皆苍犬，世事浮沉亦沐猴。宇宙一瓢混浊水，安能洗尽许多愁。::||
明代::陈献章::数家种竹已成林，共有平生下筑心。草木总偷春色早，云霞偏傍晚山深。莺声早赴山灵约，松盖先分地主阴。欲置一庵三级土，结趺高榻对南岑。::||
明代::陈献章::曾于海上看罗浮，魂爽高飞未得收。一片好山还入眼，两巡瘦马更回头。青浮竹杪冈连峙，红浸花枝水曲流。君若卜居须卜此，涧边黄发是巢由。::||
明代::陈献章::父老连村拥画航，东亭西日引杯长。旧是宰官今宪副，后来新会古桐乡。指挥戎马能千里，表里山河捍一方。太史但收能吏传，升平不必问耕桑。::||
明代::陈献章::芙蓉城下白骡还，更见一峰何处山。晚觉神仙真妄诞，肯留精爽一追攀。高才转盼交游内，元气惊心宇宙间。此日迸空为谁泣，衰龄何意向人寰。::||
明代::陈献章::状元文史少微星，翰苑为官谩两京。既有光华争日月，那无描画在丹青。表章细事凭诸老，怅望高风激后生。千秋欲与苏徐并，湖水中央更一亭。::||
明代::陈献章::今我何敢私一峰，百年公论在儿童。要知此老如君实，更恐前身是孔融。青天白日人千古，五典三纲疏一通。天下何常乏知己，我言刚与定山同。::||
明代::陈献章::闭门一病九十日，小草大草生荒芜。山癯须爱老狂客，府主正逢贤大夫。药裹君臣何处有，墨池风雨坐来无。秃管已驰林侍御，如今雪茧不还莆。::||
明代::陈献章::中流几覆程夫子，何况白沙门下人。贤辈何曾负天道，老夫正自怪江神。仁义几回惊阔论，利名何处不通津。祗应归拜庭闱日，弃置艰难不肯陈。::||
明代::陈献章::何处秋声入短琴，江边萧瑟起枫林。空歌白雪儿童笑，不负沧波老子心。钓石摩挲云气暖，睡沙展转月痕深。眼中昏嫁随时了，只有床头鬻犬金。::||
明代::陈献章::罗浮山色眼中来，老子心情不易裁。高浪不惊南海舶，白云聊共榄山杯。未知竹径留人否，那问天公著雨催。主人更道秋来好，收拾黄花待我回。::||
唐代::韩偓::世乱他乡见落梅，野塘晴暖独徘徊。船冲水鸟飞还住，袖拂杨花去却来。季重旧游多丧逝，子山新赋极悲哀。眼看朝市成陵谷，始信昆明是劫灰。::|写景|抒情|伤怀|
清代::郑板桥::雾树溟潆叫乱鸦，湿云初变早来霞。东风已绿先春草，细雨犹寒后夜花。村艇隔烟呼鸭鹜，酒家依岸扎篱笆。深居久矣忘尘世，莫遣江声入远沙。::|春天|写景|
唐代::杜荀鹤::握手相看谁敢言，军家刀剑在腰边。徧收宝货无藏处，乱杀平人不怕天。古寺拆为修寨木，荒坟开作甃城砖。郡侯逐出浑闲事，正是銮舆幸蜀年。::|叙事|社会|抒情|
宋代::虞集::屏风围坐鬓毵毵，绛蜡摇光照莫酣。京国多年情尽改，忽听春雨忆江南。::|写雨|孤独|思乡|
唐代::李白::岑公相门子，雅望归安石。奕世皆夔龙，中台竟三拆。 至人达机兆，高揖九州伯。奈何天地间，而作隐沦客。 贵道能全真，潜辉卧幽邻。探元入窅默，观化游无垠。 光武有天下，严陵为故人。虽登洛阳殿，不屈巢由身。 余亦谢明主，今称偃蹇臣。登高览万古，思与广成邻。 蹈海宁受赏，还山非问津。西来一摇扇，共拂元规尘。::|送别|赞美|友人|友谊|
唐代::罗隐::千载遗踪一窖尘，路傍耕者亦伤神。祖龙算事浑乖角，将谓诗书活得人。::|怀古|历史|感慨|
唐代::韩偓::故都遥想草萋萋，上帝深疑亦自迷。塞雁已侵池籞宿，宫鸦犹恋女墙啼。天涯烈士空垂涕，地下强魂必噬脐。掩鼻计成终不觉，冯驩无路学鸣鸡。::|抒情|感慨|亡国|国家|
唐代::温庭筠::凭绣槛，解罗帷。未得君书，断肠潇湘春雁飞。不知征马几时归？海棠花谢也，雨霏霏。::|春天|女子|抒情|思念|
唐代::温庭筠::河上望丛祠，庙前春雨来时。楚山无限鸟飞迟，兰棹空伤别离。何处杜鹃啼不歇？艳红开尽如血。蝉鬓美人愁绝，百花芳草佳节。::|写人|女子|伤别|抒情|
唐代::温庭筠::扑蕊添黄子，呵花满翠鬟。鸳枕映屏山，月明三五夜，对芳颜。::|写人|女子|抒情|孤寂|
清代::郑兰孙::评花醉月才人事。倚马千言，独树骚坛帜。开府参军多逸思。清新别具天然致。琳琅一卷藏遥笥。丽句仙心，密密珍珠字。此日胸存湖海志。它年风送摩天翅。::||
清代::郑兰孙::携来戛玉敲金句。不弃荒芜，嘱我从头注。价重鸡林云锦护。闺中窃恐涂鸦误。回环雒诵匪朝暮。一爽尘襟，似嚼寒梅素。想见吟成夸七步。珊瑚笔底花常吐。::||
清代::郑兰孙::江南江北春光好。一枝岭上开偏早。占得众芳先。凌寒瘦影妍。罗浮清梦足。翠倚琅玕玉。写向画中看。香飞上笔端。::||
清代::郑兰孙::耳熟清名久。数东皋、骚坛名士，君应居首。健笔凌云谁得似，合称才量八斗。定不让、当年欧柳。何幸芜词劳染翰，赐题笺、敏速夸神手。九天外，落琼玖。浣薇三复临窗牖。好珍藏、袭之古锦，常携座右。未学闺中何足道，下里声同瓦缶。赖雅韵、冀传不朽。自愧客途无以报，勉濡毫、敢步诗人后。吟短句，代尊酒。::||
清代::郑兰孙::空劳忆。昙花一现伤心色。伤心色。雪窗梦冷，云阶月黑。冰肌玉骨曾相识。暗香清影添凄恻。添凄恻。返魂无计，佳人难得。::||
清代::郑兰孙::即空即色。幻境荒唐人不识。恨海情天。黄土朱颜尽可怜。韶华难驻。几个聪明能觉悟。曲度云屏。多少红楼梦未醒。::||
清代::郑兰孙::重阳时候。帘卷小窗凉乍透。弄粉调脂。试吮霜毫点染迟。晚香幽艳。雅韵三秋应独占。一握风清。遥企芳仪未识荆。::||
清代::郑兰孙::检点零星，香薰锦袭留馀馥。长篇短幅。曾饱文人腹。字蚀虫残，何处牙签簇。愁重读。当年珍惜，为有千钟粟。::||
清代::郑兰孙::一幅云蓝纸。写少文、悠然独立，胸襟如此。蜗角蝇头何所计，世态任它非是。又岂羡、等闲青紫。李杜文章欧柳笔，擅词坛、风雅闻遐迩。清名盛，久倾耳。杖乡时节居乡里。享林泉、优游清福，有谁能此。松柏岁寒姿益茂，鹤算频添无巳。好闭户、闲研经史。酒盏诗筒俗尘远，更轻衫、羽扇传神似。寿者相，共瞻视。::||
清代::郑兰孙::深院杏花天。垂柳丝丝未作绵。宜雨宜晴人意倦，窗前。觅句聊题玉版笺。无语耸吟肩。懒画眉痕黯自怜。闻说江南风景好，华年。罗绮争夸富贵仙。::||
近现代::顾保瑢::蝴蝶双飞花解语。妙笔传来，巧绘同心侣。傍着栏干穿复度。月明应被嫦娥妒。慧福多由天付与。蕴酿温存，两两清如许。不解人间离别绪。非痴非醉添娇妩。::||
近现代::顾保瑢::飞来一幅惊鸿影。渴念都消尽。湖山犹记晚妆迟。仿佛殷勤旅舍夜谈时。不堪自抚尘容貌。愧泛琼瑶报。那番嫩约要重寻。无恙秋风扫径待君临。::||
近现代::顾保瑢::水光照见人如玉，绝代仙姿。绝顶书痴。借影清波慰所思。无端添上人三两，蓦地相期。竟不分离。傍着栏干竞笑嬉。::||
近现代::顾保瑢::双双并坐。更有二郎人一个。荡桨推篙。容与中流傍小桥。相偕游侣。柳郑姚王都自许。大好湖波。摄住图中莫放他。::||
近现代::顾保瑢::闻说西泠系我思。名流咸集各无差。湖山不恨到来迟。香径燕泥飞片片，碧栏蝶粉染丝丝。清明已过落花时。::||
近现代::顾保瑢::情愿此间乐死。说甚我非彼是。结伴笑谈余。语音殊。人影珠穿一串。闲步六条桥畔。临水更登山。几时还。::||
近现代::顾保瑢::孤山一角瘗芳魂。凭吊独伤神。悦己谁容，知音难觅，同是可怜人。凭谁演出凄凉影，颦笑竟成真。似梦情怀，如花颜色，倘或再来身。::||
近现代::顾保瑢::烟波浩渺。十里西湖春色好。浅缘深红。映入楼台倒影中。扁舟一叶。相将笑荡中流楫。日暮风寒。半臂凉生翠袖单。::||
近现代::顾保瑢::天下有情成眷属。愿已平生足。今朝未免似含羞。私与檀郎同拜祝温柔。相传此老钟情特。好合凭神力。痴心儿女古来多。更愿同携共浴爱河波。::||
近现代::顾无咎::明月婵娟风飒飒，梧桐叶坠晚凉天。秋陪夜色凉如水，闲煞一丛白凤仙。::||
清代::蒋春霖::议战多筹策，储糈几岁年。闾阎间架税，商旅算缗钱。泽国鱼为饭，寒沙草即田。羡馀知不惜，辛苦报皇天。::||
清代::蒋春霖::世法参新谛，人情贱旧恩。燕巢欣去幕，雀网静当门。往日朱楼宴，春风绣盖屯。祇今花寂寞，来伴月黄昏。::||
清代::蒋春霖::水积湖阴重，田硗卤气兼。小滩明蛎粉，唐肆侈鱼盐。避地民知俭，矜时吏学廉。希文有遗泽，尸祝在茅檐。::||
清代::蒋春霖::闲居无不适，扶杖过东篱。野水少人渡，归云与我期。燕迟秋社约，梅养岁寒姿。嗟尔门前柳，青青复几时。::||
清代::蒋春霖::隔溪人种菊，篱外好秋光。买艇载花影，过桥寻酒香。虫声侵菜圃，鸭语乱蒲塘。生意禁衰谢，前山漫夕阳。::||
清代::蒋春霖::宦拙成今是，时衰厌古愚。千金龟手药，十样画眉图。身价矜题凤，行藏笑嚇雏。可怜顽蝜蝂，不及饱侏儒。::||
清代::蒋春霖::县小水为郭，溪湾树作桥。西风吹古渡，江夜长寒潮。鸿雁多如此，沙鸥不可招。秋心与芦荻，相对益萧萧。::||
清代::蒋春霖::好辩难为用，能狂亦累名。酒怀云叶乱，诗境月华清。短剑悲歧路，空囊负友生。岁残吾更懒，无梦寄长征。::||
清代::蒋春霖::海近秋先至，城空客少过。沧桑新涕泪，云物小槃阿。乐土聊高枕，王师未止戈。鸡声催揽镜，双鬓已微皤。::||
清代::蒋春霖::道路犹荒梗，乾坤此寓居。馀生依药饵，左计误樵渔。色动论兵会，忧来讲易初。凄凉茂陵住，有赋愧相如。::||
明代::陆深::文华东启奉天东，滴翠浮青映碧空。讲艺谈经频设仗，太平天子坐当中。::||
明代::陆深::金水河头白玉桥，上公宝带侍中貂。逡巡小立瞻龙气，左顺门高御幄飘。::||
明代::陆深::丝鞭声肃退朝官，名在经筵各整冠。一字班行先出队，中臣扶辇下金銮。::||
明代::陆深::编排御览效精诚，白本高头手写成。句读分明圈点罢，隔宵豫进讲官名。::||
明代::陆深::经筵开自祖宗朝，按月逢旬第二朝。今上春秋偏好学，三千年后见神尧。::||
明代::陆深::参横斗转晓相将，迢递宫门漏水长。不见满朝环佩响，坐弹冰泪忆先皇。::||
明代::陆深::覆阶黄土接长安，白马朱缨金缕鞍。辇出桥门直西去，满城士女看回銮。::||
明代::陆深::公孤殊宠出千官，偏得君王座上看。阶下太官承旨罢，一杯分赐小龙团。::||
明代::陆深::宝座龙纹绕赭黄，经筵相向列前堂。尚书讲罢天颜喜，又进西阶大易章。::||
明代::陆深::庭覆红云午日晴，蓝袍次第列诸生。六龙不在烟霄外，驰道中间板轿行。::||
近现代::唐鼎元::居此亦已久，居久人情熟。南村北村间，往往有我躅。来往橘花林，花香何馥郁。亲见花结实，累累复若若。曾看秧插土，稻穫苗再擢。湖南风土佳，暂客亦不恶。所望干戈平，故邦于言复。岂意鼙鼓来，催我西转毂。遂觉当前景，奔会怅心目。故交既神伤，新知亦索寞。提剑登程去，频频顾乔木。此后望故乡，更隔一重岳。辜负三春鹃，啼血应花落。万山苦辨认，归梦或不错。::||
近现代::唐鼎元::扶桑铁鸟凶无京，只于无防处横行。如蝗飞上五羊城，城下流血奔涛声。鄂州飞将猛如虎，敌来辄衄归无路。鸦群欲傍黄鹤矶，云阵先结汉阳渡。入纲蜻蜓总被擒，投罗鸟雀何能去。初来十一只为泥，继到全醢无一归。岂有凶禽不畏死，又向郢门烟树飞。望势成怖忽破胆，吾军岂能纵之返。突击包围不放松，一时又作空中战。前时犹有未招魂，此时铩羽尤纷纷。摇手乞降云际下，吾国不杀降将军。汉口湖口同出击，风伯云师来送捷。江上蛟鲸血斑斑，又报堕地十四只。只恨失我张壮士，诛枭殒凤吾何说。::||
近现代::唐鼎元::武昌城上杀气浮，武昌城下江逆流。扶桑铁鸟成群至，千里声惊吼万牛。岂知吾国飞将勇，云鸟阵先布四周。霹雳一声天地动，怒龙舞爪拿鸧鹙。岂有鸮鸩不施毒，一时争战正未休。攻围犹嫌太空窄，金丸上下雨点稠。日月奔避不安室，星斗乱入银河泅。金乌玉兔深藏匿，偷窥时还遮一眸。猛气下翻云梦泽，杀声上撼虚皇旒。自然仁勇人天助，纷纷敌溃东南陬。片片铩羽刚风里，了了晴空安可廋。一只一只青天坠，江汉滚滚看火毬。前月曾燬十一只，廿一只复兹辰投。或云共到三十六，只只尽燬无一留。破胆丧魂招不得，此地尚敢重来不。钱塘金陵空战烈，两战犹逊兹战遒。所恨吾身羁醴水，是辰未泛鄂渚舟。晴川阁上一凭眺，壮观快偿心所求。更恨丑虏残酷性，浪杀平民民何尤。襄河闾阎变灰烬，岳麓桃李遭虔刘。丈夫生世抱奇愤，况当家国残金瓯。我亦不欲搥碎黄鹤楼，我亦不欲翻却鹦鹉洲。还向仙人假黄鹤，直跨蓬莱顶上游。身率雕鹗三百队，海风灏灏天风秋。高穿万仞青云表，下指大屋吾深仇。吾弹有眼不妄掷，弹弹皆落凶人头。大来小往聊一酬，顷刻神州烽燧收。顾问天宫索酒饮，一散胸怀万古愁。::||
近现代::唐鼎元::天宝诗人杜子美，一枝诗笔撑天地。下写闾阎流离形，上写国家崩乱态。写到收京心倍壮，寸管尽摄山河势。临淮汾阳战绩高，纸上峥嵘龙虎气。一编瑰玮尊诗史，龙门手笔谁轩轾。当时饿死人不省，千秋读者齐挥泪。岁拾橡栗莫救饥，一家啼哭寒云裏。同谷七歌惨难闻，川原黯澹星日死。万里间关入蜀中，依严稍得为生计。浣花溪上添草堂，遗迹至今贵。狂生狂妄不自让，子美笔阵探根柢。函夏千年有厄运，天教杜老同身世。西湖八载效吏隐，斗室峨峨贮书史。九边鼙鼓动吟怀，三寸毛锥摧万骑。慨慷中国战士歌，激烈南口杀敌事。雨泣宝山烈士行，天恸南苑殉国诔。平型大战剧昆阳，忻口歼贼几尽类。海崖坚阵屹金汤。云际飞车标赤帜。一一摹写血淋漓，篇篇纸背动光怪。鼋龟蛟鲸莫敢肆，麟凤狮象威可畏。眼前河山有破碎，万古乾坤正气萃。想见群英裹尸时，植立沙场犹裂眦。胜负未决干戈深，提笔长望战场利。短短管城所封处，神明监临寇敌忌。琅琊长官眼无珠，夺我微禄绝生理。饥肠难作鸾凤啸，枯砚莫呈金石制。岂是与寇助为虐，笔花失却千寻彩。二月铜官谷口居，俯江期蹈灵均轨。清秋阁主今郑公，患难深时见风义。自忘岩岩秩地尊，独深恋恋故人意。存问不绝风雪天，为忧囊罄瓶无米。千里楚山招入幕，一枝鹩巢安所寄。丈夫不作徒感激，自抚青萍重砥砺。长安臣朔不饥死，昌黎椽笔光犹在。中原貔虎方扬威，沧海鲸鲵诛可待。濡翰伫作收京诗，平淮西碑亦不愧。下慰九泉忠烈魂，上拨星辰复其次。徐蜀张严两仆射，自有杜韩声益迈。文章有神交有道，世人那得窥其际。报公千载岂无由，不使前人有专美。::||
近现代::唐鼎元::世人结交重黄金，黄金不多交不深。兴公交我金尽日，不藉黄金推赤心。一肩行李人三口，不辨风尘乱奔走。玉山山下正徘徊，飞电相招得所栖。海内干戈方扰攘，满目道路伤流离。同处危邦丁厄造，何缘兹免嗟啼饥。岳麓山高湘水清，山高水深见君情。陶潜得食图冥报，杜甫衔恩缔弟兄。贫贱自悲无所赠，援笔赠君结交行。::||
近现代::唐鼎元::半天烽火降妖祲，虹气腾渊宝剑沈。自惜雄才空冀北，谁有青眼到淮阴。穷途不短淩云志，沧海常怀破浪心。壮士由来期报国，轻身不为感黄金。::||
近现代::唐鼎元::丈夫誓死殄群凶，赫怒无前发上冲。一道弹烟红起处，伤心人竞火牛锋。::||
近现代::唐鼎元::天然清响绝尘埃，羁客情怀为一开。每自梦回山月上，秋潮一片枕边来。::||
近现代::唐鼎元::江草江花照眼明，三年异国看春生。伤心万里桥南客，又听啼鹃第一声。::||
近现代::唐鼎元::直到东吴水一条，一望江水已魂销。伤心万里流离客，畏过城南万里桥。::||
近现代::叶嘉莹::是岁不知有恨，逢人艳说多情。而今真个悟人生，恨多情转薄，春老燕飘零。剩把虚窗邀月，一编好读秋明。长街何处报更声，夜灯应有意，故故向人青。::||
近现代::叶嘉莹::记把聊斋灯下读，少年情绪偏痴。生生死死系人思，至今窗影下，仿佛鬼吟诗。莫道十年如一梦，梦醒亦复如斯。北邙山下夜乌啼，才看青鸟至，又见湿萤飞。::||
近现代::叶嘉莹::叶已经霜别故枝，垂杨老去尚余丝。一江秋水蘋开晚，几片寒云雁过迟。愁意绪，酒禁持，万方多难我何之。天高风急宜猿啸，九月文章老杜诗。::||
近现代::叶嘉莹::一瓣心香万卷经，茫茫尘梦几时醒。前因未了非求福，风絮飘残总化萍。时序晚，露华凝，秋莲摇落果何成。人间非是堪惆怅，帘外风摇塔上铃。::||
近现代::叶嘉莹::烛短宵长，月明人悄，梦回何事萦怀抱。撇开烦恼即欢娱，世人偏道欢娱少。软语叮咛，阶前细草，落梅花信今年早。耐他风雪耐他寒，纵寒已是春寒了。::||
近现代::叶嘉莹::草袭春堤，波摇春水，庭前冻柳眠难起。闲行花下问东风，可能吹暖人间世。柝响更楼，钟传野寺，几人解得浮生事。兢将韶秀说春山，争知山在斜阳里。::||
近现代::叶嘉莹::开到藤花春色暮，庭前老尽垂杨。等闲离别易神伤，一杯相劝醉，泪湿缕金裳。别后烟波何处是，酒醒无限思量。空留佳句咏天香，几回寻往事，肠断旧回廊。::||
近现代::叶嘉莹::记得南楼柳似金，隔帘依约见青禽，空花梦好酒杯深。昨日偶寻黄叶路，西风老尽少年心，恁时争信有而今。::||
近现代::叶嘉莹::蚕族初成四月天，紫藤开遍柳吹绵，一春情绪落花前。海燕来时人未老，王孙去后草如烟，忍将哀乐损华年。::||
近现代::叶嘉莹::漠漠京华十丈尘，浮生常是感离群，眼前谁是意中人。新柳染成江岸绿，燕刍老尽画梁春，等闲情事亦消魂。::||
明代::释函可::寥落家家惜晓春，朔风仍自觅孤身。恒河流水还生灭，冷碛飞沙无故新。西极龙颜心咫尺，南天马鬣梦悲辛。眼看鲸海波涛细，犹可残生见世人。::||
明代::释函可::老眼未曾看历日，如何岁岁在龙蛇。相逢知友休相问，不是贤人亦自嗟。旧腊坚冰仍匝地，枯枝残雪尚开花。新愁又是从头起，安得春风到海涯。::||
明代::释函可::鸡声云集礼金仙，一搭袈裟泪独涟。六载雪山馀业在，五家灯火极边传。疏星落落天将曙，宿雾重重日渐圆。自有瓣香人不识，万年逢祝海东偏。::||
明代::释函可::又到边庭岁尽时，孤灯空照两茎眉。三年尚未喂豺虎，一息还将报我师。绕座诸山皆老宿，才言大法已支离。归堂稳卧不须守，榾柮烧残冷自知。::||
明代::释函可::明晓相逢隔岁期，秪争一宿惜分离。论交死地情加重，定罪寒边老不疑。愁到尽头宁再换，顽深彻骨更难移。眼看归路消残晷，眄眄春来未可知。::||
明代::释函可::如此年光去不辞，匝天阴雾约同支。因君父子团圞话，添我家山割绝悲。一树梅花成异想，半壶冰水共交知。春风到底还来日，薄暮相看鬓已丝。::||
明代::释函可::瘴海南浮去杳然，相期犹在白云巅。乡情翻为友朋动，古谊宁因岁月迁。箕子里中魂欲断，越王台畔屐将穿。罗浮村月应无恙，未必梅花似昔年。::||
明代::释函可::钟山王气散残霞，犹向乌衣识旧家。义士肝肠才子韵，人间富贵梦中花。已知麟阁三秋草，何处青门五色瓜。珍重玉函天藻在，伫看溟渤又飞沙。::||
明代::释函可::安世威名海屿传，龙泉虽失笔如椽。二难拮据寻灰烬，一代风流入品铨。枝上鹊巢惊虎豹，枕边蠹简剩神仙。东山屐齿须珍重，未了还须望阿玄。::||
明代::释函可::孤踪如鹤笔如泉，抖擞奚囊淡淡仙。卖赋不酬兼卖卜，忧贫无计独忧天。马融名下玄为首，荀淑筵中实最贤。想得团圞风雪里，共斟白水奠寒边。::||
近现代::程滨::入定僧枯坐，徐行舞折腰。难堪髓痛雨潇潇。又是人天感应怕秋招。::||
近现代::程滨::采邑槐安国，销魂虞美人。腥膻苦涩恶蜻蜓。幸得雪莲为馔饮黄藤。::||
近现代::程滨::深谢蜂游冶，不与蝶轻狂。云何春老，一任花落水微茫。槐底南柯梦断，撼树蚍蜉力竭，并入九回肠。莫遣万枝骨，化作一身篁。一卷骚，一檠烛，一绳床。中宵风露，落月斑驳古诗囊。且到最高楼上，独把阑干拍彻，云卧冷衣裳。可笑百夫长，愧煞读书郎。::||
近现代::程滨::一曲声名裂。卷氍毹、红牙声断，华灯薰歇。东国妙姬无人问，惟有个侬怜绝。愧五斗、引吾腰折。同是天涯沦落客，暂相逢、又向天涯发。悔那日，太轻别。梦回情绪何人说。袅愁丝、缃裙如火，素衫如雪。转目烟波蓬莱外，想见尘生罗袜。算依旧、影单魂孑。断雁鳏鱼无觅处，问卿卿、可识余心热。千万里，共明月。::||
近现代::程滨::魂作咖啡黯淡，心如玉璺丁泠。虚空网际识卿卿。幽花轻隔雾，相看不分明。一霎馨香灵雨，耳边襟上星星。可怜蝶梦未全醒。不为无益事，争遣有涯生！::||
近现代::程滨::老眼看花浑似雾，童心欲扑蜻蜓。微风不动小池萍。莲花真楚楚，荷叶太亭亭。困倚梧桐敷座坐，新蝉故故悲鸣。只身背负夕阳行。人间无好处，直上碧霞城。::||
近现代::程滨::丝雨落春云。洗尽纤尘。软风飘处万花薰。瓣瓣馨香都是我，不是东君。百六去无痕。芳意犹存。乱红堆里觅春魂。却被春魂轻诘取：“你是何人”？::||
近现代::程滨::月冷千山白，风严万木青。天边犹嵌一枚星。恐被无量风月葬平生。往事悠悠淡，前涂渐渐惊。繁华过后遍蓁荆。暮去朝来真个太伶俜。::||
近现代::程滨::夜籁愔愔，纸帐深深。四更寒、特地难禁。星铺河汉，月上衣衾。照半床书、两枝笔、一张琴。花信沈沈，树影森森。病声声、不断呻吟。一生俱废，百感交侵。愿逸余身、息余目、了余心。::||
近现代::程滨::扶病开筵寒欲冱，同云黯尽天陲。围炉细细说相思。诸君从我醉，我似古人痴。总是夜催人散去，如今去也迟迟。华灯初上故乡时。雪花敲碧牖，来听晚唐诗。::||
清代::姚燮::东门碌碡，西门櫑木。千夫挽钩，沈船渡头。军宿无厦，官行无马。风酸雨凄，没胫烂泥。朝报军船来，暮报夷船来，吏胥络绎奔行台。行台大官汗如雨，当路来听百姓语。昔日官如虎，百姓如鼠，今日百姓如狼官如羊。贫户当役，富户募粮。官不得案，百姓不得床。此六月间吾邑事，告我闻之心恻怏。::||
清代::姚燮::园中葵，折以摧。雨打壁，风倒篱。黄鸡饿，啄莓苔。木叶落，空阶堆，烟釜剩粒愁蛜蝛。家人顾我言，六月避乱昨始归。门庭复整扫，典琴鬻画供三炊。归来未十日，尔亦失意都中回。我行信劳悴，家人共狼戾。狼戾郁伊，顾我而嘻。不愁无食，不愁无衣，但愁琐尾终流离。::||
清代::姚燮::壶有宿酒，俎无鲜鳞。瓮有剩米，灶无束薪。脱我橐钱，呼僮入廛。柴不必捆，鱼不必鲜。靧面而食，晚食而息。严城斗高，中夜月黑。残灯不明，乱笳相逼。和以枯篁，摧摧恻恻。助以饿蛩，啾啾唧唧。荡以孤心，掩掩抑抑。掩掩抑抑伤我心，海天万里愁云阴，墙东又急邻婺砧。::||
清代::姚燮::到门见稚子，稚子还娇痴。喜我远道来，急呼牵我衣。升堂拜老亲，老亲苦憔悴。喜我远道来，含笑抚我背。入室觅病妻，病妻竟彫瘦。喜我远道来，下床挽我袖。阿妹从我后，阿弟趋我前。喜我远道来，环坐听我言。::||
清代::姚燮::攓篷望山，瘦眉一弯。日色穷窘，雁愁出关。过山望江，樯旗罥空。楼船如马，鲤鱼正风。升江望城，弓刀列营。秋蒿不绿，断角自鸣。入城望市，十户九徙。驱驱而过，但有羊豕。出市望门，未夕气昏。东邻键户，西邻葺垣。::||
清代::姚燮::行路日益近，讹言日益多。信之尽不疑，中道将如何？昔言丹陵危，昨下兰陵阿。昨言兰陵阻，今已毗陵过。视水仍涟漪，望山仍嵯峨。且倾樽中浆，平此心中颇。心颇不能平，击箸还浩歌。何以声悲凉，绝不惊鼋鼍。瞬息抵金阊，维缆城西河。到耳乡人音，欢笑原无他。始将九地魂，复挂千尺柯。遍询得其详，证合无异科。噩梦胡不安，馁气胡不和？稽首谢上天，谁实瘳我瘥？惊定心转悲，有涕还滂沱。::||
清代::姚燮::同侣皆浩叹，顾我筹未然。各有亲孥存，存亡今难言。尔我如弟昆，半载同食眠。万一遘所凶，所戴匪异天。当谋生死宜，视此白日悬。白日有晦明，心腑无磨镌。莫争匹妇仁，枉与沟壑填。斯言未忍终，痛泪交沦涟。逆向西来风，洒与东流川。川以风荡回，泪以心沸煎。万籁无一和，万象无一妍。有象但成夕，有籁皆成鹃。安知身所之，前路非黄泉？::||
清代::姚燮::十十复五五，津头打津鼓。日出西北风，撑船下淮浒。千船齐出关，军船杂行旅。旅人语军士，未言泪如雨。自离舟山城，十年作淮贾。昨信茫昧闻，妻孥惨遭虏。军士还与言，充名隶行伍。名兵实则农，能犁不能弩。去当殇异乡，敢期还故土？旅人还乡悲，军士出门苦。叹我不为军，叹我不为估。何以中道间，同来受凄楚。堕叶魂共悬，荒山梦多阻。心气吾几何，安能不消阻。::||
清代::姚燮::百觅得一船，价昂不敢争。市肉饷纤夫，促其星夜行。为言劫盗多，往往遭虏搒。巡汛虽有官，安能穷察侦。迩复浙东乱，梗塞还难凭。列砦齐山东，犄角朱方营。白日无过鸿，愁雨搀笳声。安知丸泥封，不及丹阳城。使我废食叹，独立睋青冥。似见烽烟红，上逼欃枪星。其下云凄凄，凄与祅雾横。恐有战死魂，凄凄同郁凝。郁之久不散，都来凝我情。愿借金神飙，一荡江山清。::||
清代::姚燮::长风飘大缨，远见铃马驰。急切欲相问，铃马去如飞。后卒四五人，徒步不及追。言调徐州军，期限三日回。闻言丧我心，同侣面如灰。岂真家已无，此去终无归。努力趋淮河，河上声如雷。云是寿春兵，顷从西路来。索船同索逋，船尽夺马骑。可怜官口喑，顿足难指挥。颇闻江北荒，自食近苦饥。讵料蓄廪馀，还供军粮赍。一家不举火，势及里党危。无食尚有家，无家当告谁？::||
近现代::何永沂::有宦昔年过小江，忽惊地狱是天堂。撑住南珠金粉气，红衣子弟已当行。::||
近现代::何永沂::墨墨云天一点清，何须功罪待时评。右群有女今儒侠，拔剑寻诗傲不平。::||
近现代::何永沂::潇洒千金一口吞，名山营造小桃园。文官却有屠夫勇，索命冤魂夜打门。::||
近现代::何永沂::豪婉词家共一乡，泉城注聂合同芳。感君情重逢秋日，书我狂诗十二章。::||
近现代::何永沂::偶染书香偶举卮，偶然闲梦在山时。偶逢同道骚人问，便说寻诗为汝知。::||
近现代::何永沂::前度垂杨前度风，春痕水色有无中。竹栏并倚人如醉，指点攀枝几树红。::||
近现代::何永沂::娉娉袅袅正当时，欲脱家贫一念痴。座客已无狂杜牧，江南红妓不知诗。::||
近现代::何永沂::风卷红妆过大关，回头瘦水万重山。何时钓得金龟婿，金屋藏身哭笑难。::||
近现代::何永沂::笑语盈盈脂粉香，儿家湘水太阳乡。红晕劝酒狂歌舞，客散焚烟夜未央。::||
近现代::何永沂::不梦黄金贮阿娇，欲招陪酒问灵箫。同是红灯沦落客，卿驯于市我于朝。::||
清代::陈恭尹::解印深辞郡县劳，却烦车骑问蓬蒿。幽人逸致行藏古，名世新编卷帙高。未老闲身依净社，方春疏柳映林皋。罗浮不让匡庐胜，归去先生又姓陶。::||
清代::陈恭尹::曾歌燕筑金台上，又泛朱厓大海中。老脚天涯殊复健，白头吾道未终穷。首春问路纤纤草，二月扬帆细细风。此去乡南更千里，好音惟恨隔邮筒。::||
清代::陈恭尹::酷似高人王右丞，在官萧散意如冰。时名兄弟堪方驾，家学文章是一灯。沧海乘槎曾独到，越山怀古记同登。南来新咏多如许，纸贵衡阳写未能。::||
清代::陈恭尹::东郊此别莫销魂，千里闽中路易言。老泪数行唯母在，馀生一日是君恩。往来潮水通双鲤，去住云山隔断猿。到日枫亭秋渐近，荔支红处似家园。::||
清代::陈恭尹::隐居虽隔岭头云，廿载相知只耳闻。三度南来初值我，一秋游兴又违君。生涯事事成蛇足，行迹年年似雁群。未必白头皆若此，酒阑携手望星文。::||
清代::陈恭尹::别时不谓便逾旬，此日高天见雁群。黄菊篱边谁对酒，朱明洞口倍怀君。生多忧患常同遘，齿在桑榆愧未闻。已定穷通数年计，白头相伴老飞云。::||
清代::陈恭尹::源溪苓塞近何如，华子高栖善著书。归奉晨昏千里外，正当天地一阳初。罗浮大药光生鼎，太华晴峰雪照庐。自昔五陵游侠窟，送君临发重踟躇。::||
清代::陈恭尹::平生游未到秦川，每送秦人一黯然。四姓帝居雄自古，二崤关路险如天。河冰坚处行归骑，霜月圆时泊客船。不必更论南越橐，卷中曾补白华篇。::||
清代::陈恭尹::旬来忧旱每成嗟，两度甘霖值尔家。高树领风多在柳，小池添水半为花。凉声入耳能销酒，香气浮杯好试茶。况是主人文字饮，篝灯拈韵兴何涯。::||
清代::陈恭尹::谁走银鞍挈玉壶，西山亭沼对城隅。人言梁国佳公子，仆是高阳旧酒徒。鱼戏新荷筒尚卷，月疏杨柳叶全枯。时来望雨忧如渴，清句居然起病夫。::||
清代::吴湖帆::骊山怀古。梦断霓裳舞。蜀道难行长恨处。重认旧图新补。年年惯浴华清。六宫低首倾城。上马人扶似醉，谁知娇不胜情。::||
清代::吴湖帆::翠袖笼烟，红绡织雾，几许啼痕。苦自情多，愁关梦冷，恼煞人人。缘何腻雨黏云。偏洒入、湘波射曛。梅点禽心，杏喧燕语，柳绾莺魂。::||
清代::吴湖帆::粉香风腻。情殷约注无言醉。并鞯私语西郊外。绿树阴浓，处处消魂地。路曲灯稀人影细。心融乳滑冰酥味。悄扶红袖双双臂。挽住芳菲，更具深深意。::||
清代::吴湖帆::海上逢君，问道十年，真是我师。记少陵诗苦，江湖秋兴，稼轩词辣，烟柳春归。相伴青镫，曾题黄绢，觅句回廊几皱眉。闲消处，正惊心语隽，捧腹声颐。年时。莺燕差知。尽王谢堂前任所之。纵烟霞养性，休论日下，膏肓煎病，怕误星期。佳约登山，韶光逝水，不见先生泪暗挥。从今后，剩白云冉冉，芳草萋萋。::||
清代::吴湖帆::五十年前事。想当初、我才六岁，师年廿四。正值残清将亡日，革命萌芽伊始。对种族、分歧愈厉。小别三年东渡去，破长风、先进瀛洲地。弘文院，登高第。归来创学吴门起。主草桥、峨峨黉舍，策源堪记。诗酒感怀先父伴，更视我、似亲子弟。一度淞滨曾作客，讵前朝、短叙成长讳。传极耗，痛涔泪。::||
清代::吴湖帆::江山未老。人寿天应笑。空谷幽兰名著早。信美文章争道。十年南国行吟。一房花木深深。衫袖微尘亲浣，期颐自有禅心。::||
清代::吴湖帆::胭脂点点。心血浑如染。嘘尽红情遮半面。恩到深时成怨。此花恰号将离。阶翻扇底谁知。几许断肠春色，秋风恨结无期。::||
清代::吴湖帆::十年一梦旧山川。忆前欢。总茫然。几度危阑，倚遍莫能传。翰墨情关遗研好，初未了，了因缘。闭门高卧有袁安。雪漫漫。乐鱼渊。千里沤波，咫尺且盘桓。三绝诗书图画外，眉黛扫，共婵娟。::||
清代::吴湖帆::湖山佳丽地，谁识我，此登临。对数树寒梅，几竿修竹，惆怅难禁。行吟。听樵唱晚，乍一声清磬度长林。风动松涛万壑，气吞云梦千寻。披襟。放棹浮沈。波渺渺，意深深。况无际斜阳，有情芳草，偏许知音。如今。最肠断处，倚药炉宛转鬓霜侵。小院梨花带雨，闭门明月关心。::||
清代::吴湖帆::倚红牙铁笛一声吹，晦迹寄愁怀。听清霜喷竹，微风送籁，芳草无涯。不道玉龙哀怨，动地起春雷。歌彻伊州曲，还唱瑶台。认取状元画本，就弘农遗韵，白鹤重胎。忆长吟月下，劫后诉余灰。更凝思、枕烟深处，伴青镫絮咏有裙钗。人归去，了寻常梦，燕子飞来。::||
近现代::梁启超::暝烟直，织就一天愁色。阑干外无限庭芜，付与斜阳尽狼藉。良期渺难得。遮莫年华虚掷，迢迢夜。梦去愁来，还似年时倦游客。天涯数行迹。念衾冷舟篷，灯暗亭壁。篮舆扶下正无力。又月店鸡声，霜桥马影，催人晨起趁晚驿。夜凉怎将息。凄寂。共今夕，共目断行云，江树南北，芳痕触处情无极。有织锦留墨，唾绒凝碧，思量无寐。又淡月，照帘隙。::||
近现代::梁启超::吾乡奇士，数道咸以后，几人健者。雨打风吹余子尽，似汝此才今寡。铁骨酣霜，绣肠织月，箫剑双无价。酒阑对我，二豪情态如画。只恨荦荦头颅，颟颟髀肉，不了山灵诧。趁著湖山残照在，尽汝秋魂姚冶。丛社鬼谋，原祠天问，莫管兴亡话。一尊寿汝，先生扶醉归也。::||
近现代::梁启超::衣袂满京尘，荏冉归无计。王粲登楼已百忧，那更连天雨。仙侠两蹉跎，有恨和谁理。红煼欢场宿酒醒，切切琵琶语。::||
近现代::梁启超::秋心如许。红禅多少销魂句。著意温存。中有经年旧酒痕。年年依旧。尊前顾影人销瘦。一例婵娟。寄语凉风莫弃捐。::||
近现代::梁启超::一例西风里。谁信汝、此番行色，凄凉如此。彻骨寒生孤枕梦，蓦地鹊桥波起。也太觉、一年容易。昨日洗车明日泪，问人生、哀乐谁能主。木叶落，君行矣。谂君无限伤心事。料难忘、密缝珍重，寒衣曾寄。薄命儿郎更消得，多少春魂秋气。只添我、天涯滋味。日日长亭折杨柳，送行人、却恨归无计。歌金缕，忘变徵。::||
近现代::梁启超::折取繁香无处寄。不分残红，却被东皇误。断送流年知几许。一天狼藉风和雨。金缕低迷浓作絮。搁了帘栊，黦了春庭宇。春若有情应少住。重来门巷难如故。::||
近现代::梁启超::毕竟和卿干甚事。未到中年，哀乐先如许。寂寂庭芜春满地。海棠那识人蕉萃。一霎斜阳搀暮雨。絮絮阴晴，天亦无凭据。花自不言莺自语。可怜心比秋莲苦。::||
近现代::梁启超::刻意留春春不住。杜宇声声，抵死催人去。絮影迷漫芳草渡。天涯那是春归路。一缕闲情无著处。落尽荼蘼，几点清明雨。莫唱方回肠断句。世间只有情难诉。::||
近现代::梁启超::昨夜东风还又。春水一池吹绉。飞絮满天涯，可是燕归时候。消受。消受。六曲药栏携手。::||
近现代::梁启超::枣花帘底熏香坐。新年添个闲功课。镇日苦咿咿。背郎奁体诗。不知缘底事。怕读相思字。蓦地问归程。背人双泪荧。::||
清代::沈廉::江月欲落晨鸡鸣，客船未发官船行。晓风飕飕舟子喜，蒲帆吹出彝陵城。鼓声坎坎日方吐，船头渐听滩声怒。棹转俄惊又一天，桃花鸡犬回头误。入峡愈深山愈奇，半云半雨崖倾欹。疾风卷水水欲立，纷红骇绿相离披。尽日冥搜思缥缈，空里无声绝飞鸟。斜照西南一角天，数峰青入微云表。初疑前山无路通，划然一线开鸿蒙。乃叹伟哉神禹迹，人力疏凿天无功。危滩更转势欲压，路断云根疑倒插。喷珠跳雪从空来，不知此是黄牛峡。我闻昔日有黄牛，助禹开导疏江流。至今风云相隐见，惝恍如有神人游。百丈高牵不可越，行人到此真愁绝。一舟簸荡波涛中，却与鱼龙争出没。吁嗟乎！黄牛峡水无时停，黄牛峡石无时平。人言虽险君勿怖，那得人间有平路。::||
清代::沈廉::岷峨江水清有深，黄金那识行人心。岷峨之水清且浅，黄金偏著行人眼。为问黄金何处来，客谈往事真荒哉！献贼当年荡蜀土，生民甲第成飞灰。一朝束装贼东走，连樯直下岷江口。岷江杨展豪勇者，痛愤呼天忍束手。义旗一举群飞扬，弓刀直掩日月光。一时天地为震怒，横江截杀势莫当。旌旗遍野风飕飕，嘉州三日江不流。烟云黯淡日无色，山川撼动蛟龙愁。孽贼此时无一可，突怒鼻端欲出火。狂呼一炬燎群艘，黄金百万归洪涛。贼众奔忙还锦水，王师歼尽獍与枭。妖氛靖后七十载，可怜犹见民脂膏。江流滔滔走如驶，黄金曜日清见底。贪夫从此智力穷，无冬无夏驱人工。摸金半入江鱼腹，十无一得空贪欲。冯夷冷眼笑人忙，孽贼猖狂有馀毒。不贪为宝古所云，世人攘取徒纷纷。窃国窃钩分大小，斩刈沦溺同亡身。我闻客言三太息，可备野史传其真。君不见古来让以天下惟恐浼，世间尚有洗耳沉渊人。::||
清代::沈廉::蜿蜒云栈萦空回，划然半壁秦天开。烟峦高下势排宕，兴元形胜何雄哉！放眼褒中树如荠，一片孤城落井底。纷纷飞鸟堕苍烟，落日无光沙泥泥。我马豗隤不复骄，解鞍止宿心摇摇。孤云两角天一握，侧身西望惊魂销。眼前险阻无时无，区区百里成坦途。且复开襟浇浊酒，放歌一醉花间垆。前路崎岖君勿虑，扬鞭更上青天去。::||
清代::沈廉::乱山回抱蜀天昏，双剑为峰辟一门。怨鸟三春悲望帝，井蛙当日笑公孙。幽花怪木随高下，冷雾荒云自吐吞。千载漫多凭吊客，摩崖诗遍绿苔痕。::||
清代::沈廉::飞栈盘空鸟路分，烟岚雾树合氤氲。人缘蚁垤纷相引，风递猿声断更闻。百道争飞天外瀑，千峰乱插马头云。身当绝境浑忘险，不觉频穿虎豹群。::||
清代::沈廉::萧瑟三秋序，沉冥万里天。吴侬愁送日，蜀国雨为年。时去名何与，诗穷老或传。黄花应有恨，不肯放尊前。::||
清代::沈雅::孤塔在高巘，来登最上头。钟从天外落，云傍槛边浮。海气浑如雨，江声半是秋。中流无障蔽，一望已全收。::||
清代::沈道宽::画师胸中无不有，龙眠况是开山手。搜求法藏出新奇，幻境图成鬼子母。当时游戏弄狡狯，谁令画苑临摹久。十洲居士老斲轮，夺真已得十八九。宁闻夔{鼠虚}附羽翼，遂令独足兼飞走。长镵闟戟争郁纷，犀甲虎髦随指嗾。狻猊符拔状狞恶，射魌罔象颜粗丑。井干露索挽千钧，定谓能攻弗能守。岂知须弥纳芥子，还看禁咒逾枷杻。果然佛力浩无涯，未信妖腰敢彊取。近者吾乡困魑魅，传闻杀戮到鸡狗。华颠豁齿亦创痍，岂独灾厄属黄口。我思膜拜向慈佛，借大愿船济黔首。鞭笞妖孽挂罝罦，收拾鲸鲵入罂瓿。澄波万里靖寰海，夜钵咒龙如鷇{孛殳}。他年两桨趁潮归，头衔自署太平叟。::||
清代::沈道宽::松明照路催宵征，野烟杳霭云晦暝。须臾雨过现霁色，烟云欲尽山更青。已闻栖乌散远树，更看浴鹭投前汀。晓日曈曈开画本，眼前妙笔无关荆。朗陵自古富文物，宦游侨寓多豪英。炎刘末造国是坏，祇有处士余芳馨。隐鳞藏羽足千古，朝评乡誉皆虚名。我来顾恋通德里，恰遇景物偏幽清。长松短壑不少住，黄尘滚滚真劳形。人间荣辱浮名耳，何须嗣世跻公卿。驱车过此意惨怆，回头一吊荀慈明。::||
清代::沈道宽::曦轮旋转生于东，沧溟一片涛头红。人间不见榑桑界，晓色奕奕开鸿濛。七十二峰奠南楚，儿孙罗列朝祝融。祝融直上不计仞，凭虚谁辟菩提宫。登临有客快游兴，絺衣蕙带凌长风。顾瞻万里在几席，倚槛坐待炎宵中。俯看似有缩地术，平视远忆谈天翁。天鸡一唱现朝霁，侧身东望穷长空。踆乌不为海若抑，金丸飞掷光熊熊。惊虹走电忽腾上，坐令昏夜回曈昽。十年泰岱滞游屐，所恨未登日观峰。闻君话我登高眼，恍如岳顶开天容。衡阳相望三百里，休暇定欲陟穹窿。朱陵洞口君重至，风驾两腋来相从。::||
清代::季兰韵::才说春来春便去。百转思量，无计留春住。泪眼问春春不语。匆匆究欲归何处。花谢花开能几许。过了清明，渐渐飞红雨。花却笑人心不悟。青春毕竟谁能驻。::||
清代::季兰韵::伤心难说。往事都鸿雪。痛忆前年生死别。正是落花时节。当时笑语花晨。而今寂历黄昏。泣到眼枯血尽，寻它一缕精魂。::||
清代::季兰韵::一种奇花，素秋浓染胭脂色。岸然高帻。细丽纹如织。五德兼全，笑尔名空得。东方白。不闻声息。悄向霜风立。::||
清代::季兰韵::九十春光欲尽天。愁绪今年。更胜前年。依人新燕惹人怜。学语缠绵。学舞翩跹。遣闷还临镜槛边。几幅诗笺。一炷炉烟。无聊终觉口难传。风已萧然。雨又凄然。::||
清代::季兰韵::春愁难遣。摇飏东风软。午梦醒来帘不捲。底事新添慵懒。难消脉脉闲情。昼长弄笔窗楹。却被雪衣娘子，花前细听吟声。::||
清代::季兰韵::赠鲛绡。答鲛绡。两地相思怎样消。将心托寸毫。路迢迢。梦迢迢。一片魂随早晚潮。知君招不招。::||
清代::季兰韵::深户绣帘风动。细雨黄昏愁重。忆得送行时，一把泪珠相送。如梦。如梦。只有自家心懂。::||
清代::季开生::草桥跨涧水粼粼，不厌羊裘把钓纶。每愧野人勤给米，久劳邻媪代炊薪。床前见月家园梦，雪后听鸿兄弟情。消浊却怜诗兴浅，三秋不敢忆鲈莼。::||
清代::季开生::重关不禁旅魂过，梦里看君渡塞河。白日总悲生事少，黄泉翻羡故人多。荒台啼鸟围松柏，废苑寒云锁薜萝。未遂首丘须浅葬，好留枯骨待恩波。::||
清代::季开生::五云长绕旧皇畿，万里孤臣寄翠微。极塞有山皆北向，重边无水不西归。鸡鸣梦讶参朝晚，乌哺心伤进膳违。宁惜茕茕沙雁影，阳回未得入关飞。::||
近现代::陈毅::投生革命即为家，血雨腥风应有涯。取义成仁今日事，人间遍种自由花。::||
近现代::陈毅::南国烽烟正十年，此头须向国门悬。后死诸君多努力，捷报飞来当纸钱。::||
近现代::陈毅::断头今日意如何，创业艰难百战多。此去泉台招旧部，旌旗十万斩阎罗。::||
近现代::陈樗::天外随阳雁欲慵，稻粱谋尽有相从。西山顽石怜精卫，金谷明珠笑懊侬。薪胆初闻忘越耻，蕨薇竟见拜周封。于今四海多归客，昔日王阳到处逢。::||
近现代::陈樗::偃蹇瑶台见佚女，高辛先我恐湘累。相从只惜雀无角，不好非关鸩做媒。从此汉皋温玉佩，却教歇浦寂珠綦。劝君珍重高山操，并世倘逢钟子期。::||
清代::陈蔼如::一城如斗傍山丘，岭表钟灵此地收。龟海碧波盈万顷，羊峰翠黛壮千秋。夕阳西照禅宫古，风景南来隐洞幽。最喜娄湖漂胜溉，昂然狗石镇中流。::||
近现代::陈寥士::世路浑如蜀道难，茫茫只乞一枝安。少年盛气终成悔，老屋秋风渐觉寒。梦影吹魂多惝恍，泪痕涴袖各阑珊。平生肝胆消磨尽，但向樽前记小欢。::||
近现代::陈寥士::环中象外多清思，华国词章见一斑。诸子高吟黄歇浦，不才归卧赤堇山。向阳衣锦人知宝，投暗明珠我未顽。遍让诸方成彻悟，砉然声律出禅关。::||
近现代::陈锦汉::待月倚楼西，坐久夜未上。四顾景茫茫，昏黑穷远望。层霄暮霭合，贝阙失清旷。明河淡不辉，繁星见三两。纤阿御晶轮，寂密秘音响。美人在何处，引领空惆怅。归卧息烦襟，澄怀悟色相。无心引月看，玉镜照窗朗。::||
近现代::陈锦汉::西士谈天演，持论亦多偏。优胜而劣败，其然或未然。项籍战百胜，身殒乌江边。高祖师屡北，终竟天位传。胜者何必武，败者庸非贤。安在万夫雄，尽操必胜权。下士竞文战，过合亦天缘。多才盛文藻，仕路多迍邅。庸人一朝倖，稳步升鼎铉。时乖巧逊拙，运至丑增妍。造化无成心，物候有变迁。第凭寸管窥，乌知浩荡天。::||
近现代::乔大壮::巫峡秋来，遍近渚远滩，去樯过绝。雾浓烟澹，圆晕偏随眉月。听寒女、刀尺催人，甚镜尘未扫，笥锁嫞发。暗虫不语，乍坠还飞梧叶。天边自归晚雁，有素书到否，此时难说。临风几声急管，千茎华发。可怜宵、露珠泫睫。流水样、年光怨切。昨梦钿閤，红烛照、香篆初结。::||
近现代::乔大壮::萐莆微凉，红巾半蹙。隔座螺杯酌仙醁。新声偏传井水处，高名自映吴兴录。九天风，五湖雨，远穷目。明镜照人双鬓绿。归梦未阑更筹速。甚日经帷理丝竹。床头练裙斜草满，班中袖简霜台肃。和香方，养生论，花前续。::||
近现代::乔大壮::舵楼东逝波，鹢首西沈月。何似一心人，自此无期别。犯雾剪江来，打鼓淩晨发。君去骨成尘，我住头如雪。::||
近现代::乔大壮::百年乔木书堂，蠹鱼爱食神仙字。清风朗月，白蘋洲畔，骆驼桥底。禹穴东崩，秦灰西煽，人生到此。待狂尘靓扫，玉签重整，呼杯酒，菭枝外。我忆君家刺史。老人星好辞谁继。芳筵折柳，危滩逢雁，江山故事。暗惹相思，荷花一路，莼羹千里。付南宗妙手，丹青彷佛，写嫏环地。::||
近现代::乔大壮::雁早辞南，鱼迟到海，书短恨长谁寄。随风絮转，因雨菭生，误却年年花事。到处玉觞断酒，经时钿筝移字。任画屏、蠹损香桃更瘦，重写无自。病里。春寒妨午睡。梦醒也忘归计。沮孤帆天际。闹古社神鸦，乱山望帝。悄抚通中仙枕，还凝暮云遥睇。鬓成雪、入蜀桓郎，故衣浴罢新试。::||
近现代::乔大壮::凤管催离色。玉女窥云隙。浮世歌长短，赚心力。镜屏几尺。留照双飞翼。仙路无行迹。扶醉呼镫，画阑干外愁觅。桃红柰白。露座遗芗泽。蜡泪成堆处，收钿饰。梦闻金缕，曲罢天风息。说与长相忆。暮待无花，故枝空恁折得。::||
近现代::乔大壮::天末凉风到，违山十里，蟪蛄朝暮。短梦惊回，又凝霜鬓绿，涴尘衣素。倚楼望久，近书渺、时牵羁绪。琴调改、妙手师涓为我，重招春煦。槛角秋英稍吐。酒盈尊、劝收危虑。九州大、看河崩自塞，金贱如土。镜里岁华再少，共小筑、墙东住。消摇旧隐溪云，画屏烟树。::||
近现代::乔大壮::当门流水远无穷。浅绿比愁浓。银筝怕理江南调，画桥侧、烟树冥濛。斜照坠鞭，昏黄索酒，如梦旧游踪。金波千里冷溶溶。消息可曾通。婵娟二八年年见，柰尘掩、今夕房栊。天际片帆，欲舒还卷，閒了半江风。::||
近现代::乔大壮::秋水生波，暮云离岫，驹光逝矣无还。笑此去、娵隅俊语，枉带诸蛮。逆旅貂裘也敝，襟袖染、烛泪斓斑。松楸畔，上冢路阻，满眼家山。如何燕巢无定，却过海经江，苦托梁閒。旧游恁、风吹梦醒，月照花残。毕竟柴门闭好，人世事、输与长閒。中宵起，空籁万壑天寒。::||
近现代::乔大壮::满江风，镜奁绿皱颇黎。桂华边、山河倒影，彩笔从写清辉。画阑长、教收步障，艇子远、闻奏参差。烛映千家，阴晴万里，别来何苦少圆时。看斗转、参横无定，灵鹊背巢飞。琼楼里，金尊正暖，玉漏偏迟。谢郎情、而今不断，赋后重有寻思。应新占、彗斿四扫，换旧躔、银浦南移。后夕清商，来年俊赏，霜娥凝涕未曾知。任襟袖、凉侵白露，投老失前期。人间世，南冠乱葆，行处愁随。::||
近现代::聂绀弩::红氍毹上一惊鸿，万里雄飞震白宫。奴乐鞭声随处响，鞭梢翔影倏无踪。老归大泽菰蒲尽，露冷莲房附粉红。抬头忽见天边月，五十年前忆旧容。::||
近现代::聂绀弩::洪都见峙弹痕墙，更访洪湖系马桩。叱咤风云天变色，荡平阶级地留创。是谁仇敌谁朋友，不死沙场死铁窗。安得菜刀千万把，迎头砍向噬人帮。::||
近现代::聂绀弩::世间何物谓之癌，百战功高挽不回。绝代风流戛然止，人生七十夭如哀。江山故宅思文采，淮海丰碑伟将才。噩耗惊雷难掩耳，楚囚偷写吊诗来。::||
近现代::聂绀弩::枪十万枝笔一枝，上鞍杀贼下鞍诗。犬儒惜墨如金处，虎将涂鸦以血时。水侧磨刀工部句，楼头看剑稼轩词。酒酣抓笔当枪弹，一弹洞穿膏药旗。::||
近现代::聂绀弩::浊浪淘沙百战鏖，进攻神速又迂包。江东子弟娴兵甲，天下英雄爱堑壕。谋画帐中虎皮椅，声威马上鬼头刀。东风墓雨周郎便，打打吹吹娶小乔。::||
近现代::聂绀弩::于无声处响惊雷，天下呜呼恸哭谁。总理今朝登假去，斯民卅载沐恩来。风流人物谁无死，痛彻乾坤此一悲。祖国山川伤瘦瘠，化吾身骨作肥灰。::||
近现代::聂绀弩::已见东风拂面来，九重阊阖向人开。春城日暖花添蕊，沧海月明蚌献胎。几度空山新雨后，尚何涸辙鲋鱼哀。天门百战降龙木，改楔宫墙恐不才。::||
近现代::聂绀弩::昨宵疑见故人来，字贴诗篇印谱开。满目琳琅遮玉面，泼天风雨黯珠胎。今番好梦酣如醉，一寸相思淡未衰。盼得东风吹万树，乾坤何止两樗才。::||
近现代::聂绀弩::今甫得盘苟日新，行看天下四时春。诗尊杜甫工勤苦，文羡桐城远俗伦。富果能求策吾马，醯焉或乞假诸邻。家贫人谓尘生甑，无甑何来甑上尘。::||
近现代::聂绀弩::六鹢何因定退飞，秦人似比越人肥。仰止龙门归未得，浴乎汾水咏而归。谁知苦我天何补，说不赢君见是非。止水偷窥余信老，插它一朵小红薇。::||
近现代::程坚甫::难得糊涂语最真，糊涂易保百年身。东坡已恨聪明误，不愿聪明更误人。::||
近现代::程坚甫::步出璇闺心胆寒，承颜怕失老姑欢。可怜西蜀蚕丛地，未若人间妇道难。::||
近现代::程坚甫::奔仆风尘未废诗，吟成多在息肩时。边韶腹有经书在，寄语途人莫相皮。::||
近现代::程坚甫::银汉迢迢舟楫无，填河乌鹊费工夫。婚姻久已如儿戏，牛女何因不另图。::||
近现代::程坚甫::半世奔驰觅斗升，年来心似玉壶冰。得鱼至竟归谁有，乞解鸬鸶颈上绳。::||
近现代::程坚甫::膝前莫更叹无儿，即便生儿亦已迟。爱子托人原恨事，何如身后有传诗。::||
近现代::程坚甫::不断辚辚车马尘，临流皆欲洁其身。出山泉水休云浊，世上趋炎大有人。::||
近现代::程坚甫::丈夫慷慨济时艰，不扫胡尘誓不还。击楫已成过去事，英风犹被大江间。::||
近现代::程坚甫::易弁从征世所难，纵然生女勿悲酸。只今关外风云急，红粉何人继木兰。::||
近现代::程坚甫::竹木成阴共一堤，堤边野老乐幽栖。为怜点滴皆春色，未忍呼童扫燕泥。::||
近现代::程滨::痛饮龙头水一卮，泠泠沁入旧心脾。云何蕞尔倭夷国，都见河清海晏时？::||
近现代::程滨::拂过羲和日驭鞍，扶桑顶上作游槃。炎光逼烁无逃处，海底森森作广寒。::||
近现代::程滨::高城新筑薄云霞，不是当年太阁家。林外悲鸣玄影掠，依稀社鼓起神鸦。::||
近现代::程滨::波臣十万目鳏鳏，想得当年海色殷。千载斯文天欲丧，人间无处不崖山。::||
近现代::程滨::多少维摩身外朵，殷勤待我一时开。此花终是归于寂，润作昆池劫后灰。::||
近现代::程滨::何日东君解绨袍？垂杨未织绿丝绦。街声不到深深巷，泄露春光一树桃。::||
近现代::程滨::屈指人间又一春，依然大路满车尘。江南细雨商量梦，蓟北柔荑冷落人。::||
近现代::程滨::残碑十字影纵横，终古泬廖风雪声。百丈玄冰九原下，知君凛凛尚如生。::||
近现代::程滨::沧海幽幽静似潭，仙乡只在水中涵。云峰高处皑皑白，冰雪融时淡淡蓝。::||
近现代::程滨::常在深闺不许窥，芳名袅娜唤罗斯。腰身滚滚风情好，如晤开元一美姬。::||
清代::陈忠平::谁倩麝煤涂作云，散成珠玉落纷纷。一池渌水翻荷细，十里膏风催果勤。閒榻缓招凉半枕，新梅漫煮梦微醺。生涯如此真堪味，任尔嘈嘈豹脚蚊。::||
清代::陈忠平::一襟残照起乡思，遍野苍茫我是谁。橐笔生涯家四海，望云消息酒千卮。可堪往事翻来梦，况复啼鹃咽作诗。坐老青山情未老，此心萦处有相知。::||
清代::陈忠平::狂风挟电过蓬门，一枕清眠碎作尘。有梦不曾逢乱世，无能只合作骚人。中年况味堪谁说，小我情怀咸自珍。明月沈吟云外久，几番却被雨磨新。::||
清代::陈忠平::网事烟云过眼频，鸥盟共忆拾芳尘。任凭网事随春老，惜取芳尘贮梦新。心镜恐为风点破，诗情好藉雨调匀。遥知楚水红翻处，一掬清芬最沁人。::||
清代::陈忠平::青云有梦画淩烟，挂眼江山独怆然。五桂难寻劫灰后，绿溪长绕故居前。悖情管笔弃斯世，亡国衣冠剩此癫。哭笑当时矜一问，人间换了是何年。::||
清代::陈忠平::吟旌小竖象湖边，夹岸桃花醉欲燃。细听春风敲竹籁，漫飘梦雨上诗肩。盟虽初定千秋在，道不曾孤一线悬。未必俱成探骊手，分携馀味种清烟。::||
清代::陈忠平::不堕诗心可以群，诸贤累代著殊勋。野人未肯矜村语，微力何堪运大斤。隔网同分元亮井，挥旌重整赣家军。相期携手春三月，山谷风烟带雨耘。::||
清代::陈忠平::风自温馨雨自新，漫敲竹韵寄生辰。天然意象天然趣，小巧心思小巧人。衰体偏劳千里念，三年殊觉此情真。汝诗不厌百回读，读到无牙倍可亲。::||
清代::陈忠平::分明不许百花开，又见苍龙贯甲来。乍皱鹅黄连夜萎，新征紫燕半途回。天淆气象时无序，物破平衡岁有灾。一事嗟馀休自扰，或能二度访孤梅。::||
清代::陈忠平::鄱湖一角野人居，閒对青山困枕书。浮梦无梅谁可友，游丝有影绿堪梳。春潮漫向吟边涌，孤绪犹为病后馀。不必空叹晴日少，满堤烟雨待耘锄。::||
明代::边贡::旧日湘王府，凄凉百岁多。堞荒秋荠上，楼厂夕云过。废囿穿狐兔，深宫散绮罗。同行有词客，閒咏黍离歌。::||
明代::边贡::久定华山约，今来始卜居。梦游曾屡到，心赏复何如。圃巷环高柳，渊泉抱古墟。从兹簪与绂，当有绝交书。::||
明代::边贡::吟兴复不浅，村中无酒家。圃云深映竹，墟日半笼花。石栅啼黄鸟，溪泉拥白沙。昼眠兼夕坐，非为惜年华。::||
明代::边贡::负郭稻千顷，青青遥入云。儿孙不解守，宾客自争分。剡曲舟慵泛，山阳笛忍闻。伤心碧堤柳，犹映白鸥群。::||
明代::边贡::渚老有高趣，未衰先弃官。心犹壮夫勇，身且布衣寒。雪里中宵坐，灯前细字看。不知东海上，何日起垂竿。::||
明代::边贡::野店长渠绕，郊扉昼不开。茅堂荫榆柳，沙路上莓苔。白鸟晴飞疾，玄禅夕奏哀。主人城市里，经岁几曾来。::||
明代::边贡::款款野中话，依依川上情。雨昏沙径色，风起暮林声。临水仆夫望，呼予童子名。柴门露远火，回策兴弥清。::||
明代::边贡::汎舟成小酌，半醉倚篷看。烽火偏西接，关山直北寒。渚花春漠漠，江日暮团团。谁识荆南守，思乡欲挂冠。::||
明代::边贡::野风吹荻苇，寂寂楚江秋。水气寒侵幌，涛声夜撼舟。古今双社鸟，天地一沙鸥。欲作怀湘赋，官程不可留。::||
明代::边贡::逐客去已远，相思空尔哀。不闻宣室召，徒抱贾生才。野竹侵书幔，山莺进酒杯。梁园亲识满，今雨几人来。::||
近现代::潘受::谣诼如磨了不磷，天游依旧据梧身。三年以后当知我，十室之中必有人。兀兀蓬蒿聊养拙，欣欣桃李渐成春。风潇雨晦听鸡夜，倚醉裁诗示鬼神。::||
近现代::潘受::一死何裨举国顽，泪波分付澧沅间。依然鸡骛争翔舞，欲驾虬螭与往还。香草每吟皆可醉，圣人复起不能删。古来士论多轻薄，太息班扬更有颜。::||
近现代::潘受::写艳翻疑草太玄，阿娇影隔汉宫烟。倾城尽夺三千宠，此纸当传五百年。翰墨本难图富贵，才华微恐累神仙。有情合使生兜率，莫为春愁转碍禅。::||
近现代::潘受::山环海绕此深藏，括海囊山入短章。乱世诗歌易沈郁，错公才调故飞扬。身归栗里疑无日，鬓到炎洲尚有霜。似羡执经诸弟子，白云往往共登堂。::||
近现代::潘受::山伯英台事已空，墓门花冷夕阳红。绵绵此恨千秋后，比比同声一哭中。遗魄相传曾化蝶，多情大抵可怜虫。人生何美非春梦，梦尽春随短笛风。::||
近现代::潘受::饮啄行吟日我庭，我惟饱汝满庭青。望门投止如张俭，避地淹留作管宁。毛羽自甘安戢戢，文章谁与惜惺惺。东南顾影徘徊处，彻耳鸡号又晦冥。::||
近现代::潘受::市巷嚣尘雨洗才，晚风特为劝衔杯。平生门不因人设，长者车犹过我来。觇国鲠言艰一吐，草玄心事抚千哀。干戈兰佩栖栖远，差喜湘灵鼓瑟陪。::||
近现代::潘受::渐以声名博老苍，掉头偶共此深藏。苔痕门接阴晴色，花气山分上下香。我未食蛙何竟瘦，君犹歌凤故当狂。一竿钓海期同远，勿待麻姑又见桑。::||
近现代::潘受::藤牌子北有攘除，未计牛皮窃我居。蒿目域中孰天下，奋髯海外王扶馀。至今教化犹垂世，能几英雄肯读书。哭庙儒酸先痛革，青衣早已付焚如。::||
近现代::潘受::三径蒿莱一屋春，琴书虞愿满休尘。登门云是通家客，绕笔山皆出世身。道丧故知鸱笑凤，时非竟以虎为麟。把竿泼眼奔烟水，相诣何妨寂寞滨。::||
近现代::王蛰堪::堪怜旧俗近无遗，支脉犹能话八旗。民主终教救中国，无分鞑虏与蛮夷。::||
近现代::王蛰堪::何年深谷号青龙，胜日登临一望穷。绝壁层崖斜照外，漫从残迹认烟烽。::||
近现代::王蛰堪::风流百代足堪誇，际遇彷徨命也差。红豆山庄何处是，秋寒独吊夕阳斜。::||
近现代::王蛰堪::虞山吟屐值清秋，细雨轻阴话旧游。四百年来残劫外，乡人谁识绛云楼。::||
近现代::王蛰堪::九畹愁苗谁会得，幽香已绝无由觅。拚将描取百千缣，为恐来生不相识。::||
近现代::王蛰堪::十载期相见，佳盟證水湾。不因无尽念，肯寄一身闲。奇节标坛坫，高风动宇寰。知君临别意，休更唱阳关。::||
近现代::王孟扬::先贤遗迹是耶非，野草迷离傍落晖。都道英灵彰异迹，甘霖一路伴柩归。::||
近现代::王孟扬::戈壁连天万里赊，投荒旅客漫咨嗟。干喉纵是无泉水，润口须知有雪瓜。::||
近现代::王陈常::生而好古，老未知生，诗书误了平生。自有生来，操持不善谋生。虚生五十七载，叹今生、只作先生。养生主，尚閒无半日，寄嘅浮生。窃信前生是蠹，任群生扰扰，笑我狂生。生子生孙，犹堪不负吾生。明知此生休矣，愿他生、不作儒生。得生趣，正不识、修到几生。::||
近现代::王陈常::欲雪微温，阳气搏阴，为涩为霄为湿。问何事风庭，飘杨淅沥。只说声偏傍竹，是滕六、安排前锋帅。待诘朝白战，轻邀倚枕，定须先集。如砾。又如稷。偶霏与风俱，洒盈窗隙。笑老耳、重听横行郭索。误认真珠落也，许长爪、麻姑闲抛掷。恁粒米、筛瓦跳阶，争奈冻云寒遏。::||
明代::庄昶::何处空堂梦欲残，白头片萼偶相看。可胜精卫无穷恨，沧海填乾泪也乾。::||
明代::庄昶::何闻謦欬不羹墙，曾与忘忧树北堂。留得孤儿千古泪，不知忧在几时忘。::||
明代::庄昶::万物相形本各真，东风何意醉花神。相看道眼休轻乱，白白红红总是春。::||
明代::庄昶::古今物物疑相似，一体乾坤到几人。笑把天峰秋色看，万红何片不同真。::||
明代::庄昶::神翠真红万古妍，化机相与荡何天。披图多少尼丘梦，空有乾坤雪满颠。::||
明代::庄昶::尽遣东风问化工，南枝何与北枝同。谁知无限春消息，都在寒烟一抹中。::||
明代::庄昶::不从贞处不看元，玉篴春风总浪言。明日中间仁一点，始知开落是同原。::||
明代::庄昶::真惠凭谁问且真，百年偶醉十窝春。定知老秃明朝顶，模著陈纲太极巾。::||
明代::庄昶::摩顶阎浮手欲痡，不知曾惠自家无。明朝且把收归我，康济乾坤一丈夫。::||
明代::庄昶::此公元自一仁来，根向三才肯别栽。散得人间真种子，乾坤花满万灵台。::||
近现代::卢青山::风如锐箭梧如敌，雨是森刀夜是砧。谁向今宵携玉女，小红花伞罩春温。::||
近现代::卢青山::嗟嗟小壑迷三径，想想长江隐懒材。已叹书来真不易，书中偶约更难来。::||
近现代::卢青山::无人知是幽人室，月色和霜洗牖苔。枉有埋秋三朵菊，待君来得始能开。::||
近现代::卢青山::屋锁山烟真化外，人颜世事两浮萍。温柔一点离秋梦，去逐谁家淡月痕。::||
近现代::卢青山::一警穷蝉廿一春，深寒谁与共瞢腾。秋边万事难成忆，剩剔灯声敌雨声。::||
近现代::卢青山::已惊枫影非花色，又见闲云是久违。我到伤春伤夏后，百般青眼送秋归。::||
近现代::卢青山::睡意惺忪梦意零，农家机与鸟交鸣。坐看一川红日影，调成秋味染衣襟。::||
近现代::卢青山::草与残枝竞暮秾，短衣温眼看千冲。更无风影来多事，斜阳静守百家桐。::||
近现代::卢青山::无事心情踏碧苔，暮禽啼彻一冲柴。斜阳也识秋将尽，万般珍重向人开。::||
近现代::卢青山::重重黯幕遮眸短，历历幽槐掩户深。都把平生无限事，存心忆到不分明。::||
近现代::伯昏子::人心幽秘汝能知，危难之中汝辅持。容吾悔过听吾讼，人讼汝皆聆受之。::||
近现代::伯昏子::一袭鬾衣眠冷函，醒向红尘尝苦甘。尔命犹疑常不解，何无滴酒出倾坛。::||
近现代::伯昏子::常鼓绛唇询酒甔，星移日转若何参。汝提我耳呢喃告，无力回天但醉酣。::||
近现代::伯昏子::宓妃留枕久消磨，翩若惊鸿一日过。罗袜生尘流盼语，但抛玉佩向微波。::||
近现代::伯昏子::更与群僧醉玉壶，喜狂今日陟仙都。独来净寺忘形坐，但问吾非汝主乎。::||
近现代::伯昏子::泡影人生竟乃何，但言此譬證娑婆。汤汤风自虞渊出，复入虞渊浩浩过。::||
近现代::伯昏子::世事如棋一局中，翻云覆雨任天公。几回枰上腾挪罢，终入阴冥韫椟中。::||
近现代::伯昏子::吟祈初别黯魂伤，来觅垆边日月光。每遇玉壶长颈召，便思引颈注琼浆。::||
近现代::伯昏子::节操珍珠未及穿，心田恶莠扫犹残。天恩浩荡何曾惑，独一真神岂错看。::||
近现代::伯昏子::默默旻天祝岂灵，万千祈颂付空冥。美人丛里但沉醉，逝者匆匆谁一停。::||
明代::唐顺之::郭侯齐鲁推名士，暂屈清才绾县符。折狱一言惊老吏，洗心终岁比冰壶。南曹巳应郎官宿，东国常怀仙令凫。野老殷勤何以赠，益崇明德永嘉誉。::||
明代::唐顺之::赤囊前日奏边书，皂帽何时掩故庐。鸣剑岂知孤愤切，请缨争笑少年疏。自甘淡泊看松菊，耻学浮沉逐里闾。春日黄鹂西涧草，忆君归去灌园初。::||
明代::唐顺之::生涯岁岁药囊间，已息交游亦未闲。土木形骸真觉稿，蓬蒿庭院只常关。偶随道侣学禽戏，忽枉高人题凤还。此夕知君向何处，多应弄月卧江湾。::||
明代::唐顺之::早岁传经发已斑，寄身精舍渺人寰。苔边屦迹堪盈户，花外钟声正掩关。骤觉海潮生静夜，却随仙梵响空山。先生嘿嘿隐几坐，试问诸生醒梦间。::||
明代::唐顺之::清斋偃息灌园余，啭尽春禽又夏初。对客不须妨蜡屐，占年常自检农书。六经脚注吾焉敢，五岳行踪或可如。宣室正须公等在，野人只合掩荒庐。::||
明代::唐顺之::官粟还能五斗无，年来只是忆樵渔。道知战胜臞犹在，诗为身穷思独殊。耕稼吾非徐孺子，才华尔亦阮元瑜。他年更向龙门隐，为念江皋一腐儒。::||
明代::唐顺之::田园旧在海东头，海上新归张翰舟。种菊不辞三径晚，采莼将及五湖秋。人情历尽惟看奕，世事忘来独好楼。剩有著书心尚在，知君原不为穷愁。::||
明代::唐顺之::四十支离一老夫，衰颜恰比列仙臞。铸金不验身多病，种树无能圃半芜。长日闭关聊嘿嘿，短衣迎客笑拘拘。知君昔日探玄意，定有真诠肯示予。::||
明代::唐顺之::忆昔曾同念庵子，岁寒访汝深雪边。别开闲馆屏人语，不解朝衣藉草眠。琴意相传中散后，玄言每到漆园前。正是江东暮云处，再逢携手一凄然。::||
明代::唐顺之::相逢京国最情深，休沐归来每共寻。异品对餐呈海味，道衣便坐解朝簪。迂疏北阙上书日，寂寞江潭俟罪心。巳分与君成契阔，一杯还此幸同斟。::||
近现代::胡云飞::毕竟情怀未化灰，双鬟绰约梦中来。歌传天意怜幽草，泪下春心覆野苔。月落空留铜雀怨，风流已绝木鸡呆。多君错把思无限，万里遥为祝一杯。::||
近现代::胡云飞::蔚秀荒园渌水前，销魂最是杏花天。长歌倦客停云叹，早去英雄射日年。末世悔居唯避地，故人羞见坐求田。遣怀登阁漫郊望，黯黯斜阳袅袅烟。::||
近现代::胡云飞::浥尘细雨夜临城，寂寞池塘春草生。滴水空阶如往日，听钟孤枕不胜情。羲皇入梦悲元亮，鹦鹉噤声感正平。纵此向隅休落泪，春愁漠漠待分明。::||
近现代::胡云飞::飞光抛却故衔冤，车莅都门更往前。填海有砂叹弱鸟，栖林无处听寒蝉。等閒春梦移秋梦，究竟大年忘小年。晦雨重来今一纪，当时人物半超然。::||
近现代::胡云飞::我生未及与当年，故道经行梦忽牵。风送劫灰深壁遁，血萌春草旧痕湮。阳城谁解无多路，华彩犹张不夜天。郁郁唯同痴汉语，江山一指共潸然。::||
近现代::胡云飞::楚水吴山遮几重，疏狂竟许两心通。冰壶玉簟虚空月，浅草垂杨暗夜风。罗袜来时唯自叹，羽衣去日可相容。此身错是光阴客，更负伊人入梦中。::||
近现代::胡云飞::临风把酒原当快，四望群山骨哽喉。七窍才明混沌死，一堤高峙莽原休。当朝不理狂生恨，此语空为盛世忧。涸泽相濡诚可感，争如两忘大江流。::||
近现代::胡云飞::月明汉水绝风尘，归客清秋似早春。鸿雁声声催晚稻，露珠点点染新芹。巷头白发相呼应，邻里黄牛自觉亲。慈母念饥添灶急，稚儿惊起讶生人。::||
近现代::胡云飞::淡眉细眼面有埃，惊疑鬼趣画中来。人评二字诚而懒，我觉半生倔且乖。窃比幼安空健笔，自同老谢负宽怀。何当一泻天河水，洗却红尘祸与灾。::||
近现代::胡云飞::飞光辗转煎人寿，呼酒且来醉著休。身外由他屠户眼，镜中愧我少年头。人情变幻皆苍犬，世事浮沉亦沐猴。宇宙一瓢混浊水，安能洗尽许多愁。::||
近现代::张月宇::沤珠万点忽临池，亭榭凭栏薄暮时。引领已嗔凫化舄，缠身犹责茧抽丝。雨声急促随秦柱，灯影昏幽动楚思。记得梅溪明月夜，风前折取第三枝。::||
近现代::张月宇::梨云梦断景风轩，恍听笙竽万籁喧。磨蝎长天睽北宿，羸驹经岁走南辕。汉之广矣何思泳，澧有兰兮未敢言。久已冰封伤草木，萌生犹自待新元。::||
近现代::张月宇::辙合南州振玉珂，乡关遥隔洞庭波。九嶷山黛溪曾似，三峡风高梦若何。浮世文章难祭鳄，倾城夜色讵成歌。廉纤惟记虹桥雨，青伞同开十里荷。::||
近现代::张月宇::小园春去问春来，风信梢头误几回。一叶舟浮云梦泽，诸天香陨雨花台。已经唯诺京垓许，尚待优昙片刻开。兀坐残宵声寂灭，杯盈弓月莫须猜。::||
近现代::张月宇::轻于柳絮冷于霜，四顾茫茫接大荒。冰冻要津羁异客，风号孤馆绕空廊。营营梦责华胥幻，去去身嗟陌路长。回首来时天欲暮，一行履印自何方。::||
近现代::张月宇::城外停云月色高，城中大隐绝尘嚣。人倾肝胆凭谁识，腹满经纶待酒缫。客舍曾联徐孺榻，乡怀犹合屈平骚。洞庭湖上熏风起，何日安归一叶舠。::||
近现代::张月宇::一夜风吹宝铎鸣，交驰羽檄满山城。雪莲未许春时绽，灰火频从烬处生。以暴易兮皆障目，哀菅薙矣不闻声。谁知形胜庄严地，曾遣龙骧十万兵。::||
近现代::张月宇::荼蘼落尽晓风微，枝杪空余蛱蝶飞。酒正酣时伤愈痛，梦于醒处事俱非。不蕲恢网开三面，欲破愁城困四围。菡萏西池应已放，羁身遥想未成归。::||
近现代::张月宇::纷纭身号久稽名，简册讹传事莫争。堪恸肠为民疾断，始教耒作谷田耕。安邦自可无刑政，攘外何曾有甲兵。鉴古兴衰遥酹酒，至今犹憾弗能征。::||
近现代::张月宇::丰仪怅望楚天长，惜诵何堪赋九章。清浊未从渔父语，流离犹替美人伤。贤材终古遗皋泽，佞子时而倨庙堂。滚滚沅湘江上水，招魂不独为君殇。::||
明代::黄相::马足泥深驿路遥，聊从此地宿今宵。溪流环抱三家市，春色平分独板桥。过雨波间云影淡，弄晴花底鸟声娇。休论草木为兵事，落日高原散远樵。::||
明代::黄相::六一清风自古今，琅琊深处共追寻。何人更续丰亭记，有客能传沈氏琴。半壁云归千树暝，两峰泉泻一泓深。莫言旧事销沈尽，碑碣文章倚晚阴。::||
明代::黄相::自昔蓬莱隔世尘，先生清赏与时新。偶从万劫修来地，暂寄三生见在身。树泛鸟声风度曲，窗横梅影月传神。卜邻元是他年志，何幸追陪笑语频。::||
明代::黄相::望入禅林日已曛，六时钟磬隔舟闻。忘形鱼鸟居相近，倒影楼台画未分。万顷洪涛天接水，一帘飞雨阁留云。老僧细话前朝事，指点穹碑带藓文。::||
明代::黄相::风飘万点眼全惊，晓日翻鸦人扫城。身到汉宫轻点额，意传羌笛久闻声。可怜碧草还春色，却讶东风也世情。历乱阶前平鸟篆，真看绿字锦苔生。::||
明代::黄相::生来恬世味，何处避尘諠。曲涧通前浦，孤峰落远村。汲泉浇竹祖，倚石操桐孙。馀惠兰坡上，犹闻过客言。::||
明代::黄相::落日武城过，春深野色多。古城疏雉堞，遗俗尚弦歌。径路从人践，牛刀奈尔何。登临意难尽，归棹入烟波。::||
明代::黄相::三入招提境，萧条异昔年。云深双树雨，门掩一坛烟。客去猿应送，僧斋鹤尚眠。东坡有遗事，留偈法堂前。::||
明代::黄相::壮游聊赤壁，谪宦自承明。山水相吞吐，英雄几战争。梦醒孤鹤晓，江阔一舟横。遗迹依然在，披图感慨生。::||
明代::黄相::何处托幽栖，斋居傍小溪。坡青春放犊，窗白夜闻鸡。倦憩庞公陇，光生太乙藜。不教车马迹，点破落花泥。::||
近现代::曹允文::此身未老病侵寻，瘦似寒梅弱不禁。何事惊心眠不稳，恼人墙外有秋砧。::||
近现代::曹允文::又是新凉透薄罗，鸣蜩嘒嘒上庭柯。晚来一阵风兼雨，更觉空阶落叶多。::||
近现代::曹允文::自笑频年赁庑居，生涯无计狎樵渔。误人最是书千卷，三径荒芜两鬓疏。::||
近现代::曹允文::浪迹频年世味谙，析津城外柳毵毵。何堪远撇妻儿女，归滞沪滨倚长男。::||
近现代::曹允文::茫茫身世不胜嗟，浪说才华富五车。博得头衔号文丐，吹箫两度走京华。::||
近现代::曹允文::望断乡关八月天，松楸摇落草芊绵。穷途枯尽思亲泪，未奠椒浆已十年。::||
近现代::曹允文::仙源何处觅灵槎，地僻偏教窟蠍蛇。莫道故乡风物好，可怜归去已无家。::||
近现代::曹允文::春心千里荡摇时，感慨频吟子厚诗。莫笑轻狂无著处，萍踪合许遍天涯。::||
近现代::曹允文::暂逐东风扑画楼，飘零又过大江头。闺中少妇嗟离别，为尔应添百结愁。::||
近现代::曹允文::洁身别具霜雪姿，一脱长条任所之。岂是渊明篱下菊，自开自谢不离枝。::||
近现代::卢青山::蓝桥妄梦已应收，廿七何期未转头。对面愈同千里远，临花越觉一身秋。无方数日仍兼夜，有语从心只到喉。淡淡寒笺书冷墨，灯中自读自消愁。::||
近现代::卢青山::肖子家乡闻已久，常时屡约践仍难。沙中水染衫全翠，雪后花生岭可攀。短短浮生风驶尽，遥遥少日梦携还。和子梦中留一霎，胜吾尘海转千年。::||
近现代::卢青山::时往时来我已疲，江山终古只葳蕤。花中短笛吹梅落，醉里长歌捲梦飞。三生算计迷堪悟，十载少年忆可悲。问子馀年能有几？竹竿蚓饵命吾归。::||
近现代::卢青山::地藏王不入吾入，十八层深未算多。何地狱非青面占，奈钟馗此黑头何。先生只耐烟三袋，小子快烧水一锅。洗出本来眉目否，镜前抟首细瞧科。::||
近现代::卢青山::馀阳已没馀温在，短袖黄衫短裤轻。小侄牵衣求冷饮，大人摇扇拂微尘。可能蜗角三廛地？自谓羲皇上世人。渺尔中衢痴首立，车声一瞬已回神。::||
近现代::卢青山::人间有底事堪谋，廿六华年一盏收。醉到湍心空似海，梦归孤影冷如秋。残荷瑟瑟飘窗过，细雨涔涔择地流。只有山光尚青翠，为余一晌润枯眸。::||
近现代::卢青山::为我殷勤喷彩虹，奇哉小管竟藏龙。红黄蓝色三元老，真善美中两幼童。有此长桥通宇宙，无如暮日到龙钟。人间谁有并州剪？剪取楼南一角空。::||
近现代::卢青山::又从曲径穿枝隙，碧玉瓜中得暂闲。四十斤椎垂铁树，五千仞岳挂苍藤。他家菜圃绿如许，自己心田芜可怜。欲为长锄典书笔，河中小桶舀青天。::||
近现代::卢青山::稚儿病父共扶将，至味人间在故乡。肉末清烹茅草菌，椿尖略点鲫鱼汤。消磨二月仍三月，钓尽山光与水光。廿载真如呼吸耳，孤坟柏老子须长。::||
近现代::卢青山::清明初尽黄梅继，偶露阳光若笑佳。箨粉随风香一季，茅菇得雨炙千家。屡催凉簟蝉声殷，渐夺清衾月态佳。早识流连易消气，掣鲸此手忽宜瓜。::||
近现代::陈永正::芰荷凋后芙蓉老，昏江几重烟水。细桨分蓝，遥峰颤碧，零乱别来心事。凉风又起。怅秋色分明，远人憔悴。负汝韶年，信中新照想佳丽。清宵曾记素约，荔湾流月处，露华幽缀。鬓影飘春，葵阴占晚，共惜销魂此际。都成梦寐。忍问讯佳期，月圆归未。又过中秋，更堪书片纸。::||
近现代::陈永正::思子起中夜，江国月荒荒。楚兰歌罢谁和，飒飒撼方床。正味芳园茗话，忽变乱岗松吼，小别亦神伤。何事感天色，种菜傍南塘。出门顾，风未歇，独彷徨。纵教黄落无恨，佳约误搴芳。信道有情难免，此意故人应会，明日满林霜。归卧不成梦，布被入新凉。::||
近现代::陈永正::水意迟秋，山妆净晚，转绿回黄何处。待讯高鸿，忽化断霞飞去。记湖上、候月敷衾，试携手、暖香初许。但相看、树密留春，笑音犹恐隔花度。微霜又白江际，漫迹流红十里，来寻官渡。小楫波生，还似那回私觑。想明朝、依旧盈盈，未应负、别来幽素。到归时，独自巡檐，凉宵如过雨。::||
近现代::陈永正::霜月上芦花，竹影凉如雨。犹起閒阶鹊未惊，怅立迷离语。梦里好年华，寂寞谁同度。不忍衾寒复梦君，复恐天将曙。::||
近现代::陈永正::滔滔大江浪涌，荡斜阳半坠。夕晖映、红入霜枫，古陌榛杞深蔽。更黄叶、萧萧秋冷，荣枯眼底知何世。幻明霞、蜃影楼台，画图奇丽。忽想当年，上帝色怒，搅烟尘万里。朔风卷、林木为摧，唳鸢惊堕空际。仰苍穹、凭谁补裂，九州正、群飞海水。惧方舟、柁折樯倾，岸遥难系。平沈广陆，浩荡灵修，报怨恩睚眦。怎忘得、严城宵警，七月流火，磨剑临门，居人相视。危墙弹洞，飙轮血溅，长街乱踏平民骨，是男儿、焉得不憔悴。千春兰圃，从教一炬灰残，掩抑漫洒铅泪。神归瞬息，雨歇云开，已玉京净洗。閒坐对、荒园寥寂，越岭低迷，路阻多艰，未埋英气。佳人别后，只愁春事，盛年难再花有恨，甚连宵、犹梦烽烟地。栖栖长滞珠涯，无限关山，几时信美。::||
近现代::陈永正::屈子牢忧聊抑志，何须痛饮高歌。弥天心事少年多。千春都寂寞，一叶落山河。信有清狂如昨日，醉来飞梦滹沱。雪霜唯见老松柯。苍虬犹待舞，长剑几时磨。::||
近现代::陈永正::团荷曳渚。一枕凉销暑。浅醉浓愁风送取。梦里流莺好语。是他春到天涯，天涯人似桃花。未必桃花似旧，天涯不易还家。::||
近现代::陈永正::依旧寒如此。讯湖山、迓春何处，撷芳曾几。纵有佳游前宵约，可奈柳娇花稚。怕蝶使、误传幽意。有限欢娱无限恨，到将离、解语原非易。心初乱，两相视。烟波一舸苍茫里。料依舷、淡黄新月，也盈盈坠。剩遣霞飞鸾慵舞，清镜恁教愁悴。想后夜、寐歌谁是。更恐啼乌惊绕树，最无端、唤觉悽惶起。思未了，别来事。::||
近现代::陈永正::谁谓九嶷远，吾与美人期。萧晨江上微雨，一苇欲杭之。忽念旧都天北，回首敝庐安在，独跂复迟迟。大水淼无际，怅极自崖归。千古意，难自得，起长唏。他山未必春好，纵往亦奚为。唯是韶光易晏，忍忘风流佳约，穷谷老芳菲。坐忆梦中地，空见白鹇飞。::||
近现代::陈永正::东门十里繁华路。特地东风吹雪絮。未应随分逐轻尘，飘到乱红无可语。相逢谁是伤心侣。鹈鴂未鸣芳自苦。黛蛾犹为写遥山，陌上行人空返顾。::||
近现代::黄福基::眉宇岩岩侪五老，灵峰道气与扶持。深藏注海倾天泪，写入看云听瀑诗。九日时醪忘魏晋，一龛秋叶梦轩羲。沧尘尽付编年集，晚季功言属孑遗。::||
近现代::黄福基::一巷东西阁两毡，共论齐物已忘年。闭门讲艺酬灯火，入市畸形外圣颠。有道身为车下鲋，无怀诗老定中禅。不妨人向鹓雏嚇，晚几秋窗梦蝶眠。::||
近现代::黄福基::分耽砚席风波阔，百里邮筒各自娱。意切乡梅著花未，寒凝萧寺有诗无。飞磷篝火世如此，中橘艺蔬心岂殊。但得薄田饘粥稳，便专丘壑不江湖。::||
近现代::黄福基::未惯饥驱学忍饥，转喉触讳拙言辞。谁云骨相巉巉薄，不可时施怪怪奇。诗果穷乎宁自韨，贫非病也复何疑。出门有碍成斯世，十亩千奴及早为。::||
近现代::黄福基::平生好雨有奇癖，惜别尤憎今日晴。呵冻巡檐吾自适，冲寒襆被汝难行。亲衰未许客千里，家近犹悬水半程。局束且安名胜地，定收山气与诗鸣。::||
近现代::黄福基::一编流转到山阿，山气灵光与荡摩。脱手风骚关世运，抽身尘土息劳歌。亭怀野史中州在，社续吴溪变雅多。千里陶江寒浩淼，晚窗秋叶近如何。::||
近现代::黄福基::累世斯人厄所知，堂堂三十了嗟吁。残秋刻骨江湖梦，奇语平生罔两居。放眼初伤斜日远，苦吟犹是壮心馀。鸰原定此藏山业，风雨庵头一榻虚。::||
近现代::黄福基::遮眼霜林老屋荒，门无赤脚较卢强。一飘瘦语知客意，数尺乱蒿如我长。归路寒菘绿秋雨，成围晚柚紫斜阳。催诗暝色稍回合，隔水村灯堕杳茫。::||
近现代::黄福基::丈人几谢官田秫，键户耽书却老方。尽有松篁娱岁晚，可知饮啖及秋强。颓风到此逾秦火，绝学居然有郑乡。深愧后生期小子，殷勤但诫少年狂。::||
近现代::黄福基::岁岁虚堂眠白日，今来商略感秋诗。禅斋野饭僧难饱，鬼火狐鸣世可知。因乱转能亲骨肉，登高何处避寒饥。晴明莫说寻山便，还望秋霖涨涸池。::||
近现代::秦鸿::细雨清茶井外天，听君谈笑拂云烟。一觥酒里三千客，七里滩头十二年。抗叶微微冬笋出，穿门仄仄石阶联。推窗林色迷濛处，山鸟春花岂杳然。::||
近现代::秦鸿::世间何物便称魔，手欲翻天石欲波。一片黄沙矜突出，千年赤日恣消磨。向人面目随心幻，竟夜号呻扮醉呵。仰问飞鹏闻大笑，垂风曾不用巢窠。::||
近现代::秦鸿::黄桶蓝筐绿塑耙，儿童趁暖竞抟沙。掘深水见暂堆堡，飞杳云低时幻霞。汗炙惟忧生作鲞，旂高岂免帝成豝。呼儿搓手归家去，环岛樱花飏雪花。::||
近现代::秦鸿::夜雨噙秋哕难语，路灯捋梦冷窥人。睡沈街市遮望眼，做旧江山限倦身。物候久乖聊与顺，喧阗已惯强言新。遥知湖上沙鸥集，暂浴星光卸客尘。::||
近现代::秦鸿::天上仙桃缀万枝，天生一汉一生痴。流霞是我觞公寿，长夜同君有所思。风紧笑看胡旋舞，山深醉诵楚骚词。松心好向秋霜里，凛凛还须雪后知。::||
近现代::秦鸿::星河浪打三生石，灯海声浮一水船。人世乍逢如再见，酒觥随倒亦频传。歌飘到处非吾土，心湛无时不舜天。醉眼看楼犹巀巀，华光漾地正涟涟。::||
近现代::秦鸿::黛嶂东南阖郭门，朝暾播暖尽无言。染初红感孤生孑，寂极青含万籁喧。壁溜滋潭喑似梦，江雰蟠野淡如魂。队骡负挞难为语，叩磴声声上九阍。::||
近现代::秦鸿::映日藕花波万重，碧云生处耸三峰。浮香袅袅频来凤，松吹幽幽恰隐龙。立足影虚弥觉正，承天雨溉益思恭。凭高望海无边绿，祈著清风永蓊茸。::||
近现代::秦鸿::轩窗树色忽萧深，秋日迟迟例照临。一刹閒愁随叶堕，万般清冷透衣侵。望虚幻局知云变，坐静微躯感陆沈。水皱一池未生骨，犁星待遣到楼阴。::||
近现代::秦鸿::举世昭昭贤者昏，遂栽桃李遍蓬门。墨回彩笔天鹅影，月映前身梦井痕。北斗光摇辉在盏，南山高迥役乎坤。何当同酌九溪雨，细听先生齐物论。::||
清代::刘天谊::题诗难运笔毫纤，转怯贫家户未严。质幻谩思调作饼，味甘可许赋为盐。飞来纷扑争投罅，晴后郎当尽挂檐。应胜惠山泉水洁，且烹积素试毛尖。::||
清代::刘天谊::点缀寒林莫辨鸦，谁将盐汁引羊车。纷如群玉飞来屑，巧取层冰散作花。野店应多沽酒客，江舟仅见钓鱼家。也思乘兴寻安道，归路愁迷十字叉。::||
清代::刘天谊::趋炎俗念久消磨，冷露凉风未厌多。仙蜕自怜辞粪溷，清音谁使续那何。壁间促织宜裁答，翳下螳螂莫诱和。非为求安争美荫，孤怀本喜最高柯。::||
清代::刘天谊::冷雨疏风亦等闲，搜奇未觉锦囊悭。催租谁混潘邠老，把酒还赓李义山。此日卷中闻雅奏，他年柱下记清班。弃繻年少人争识，壮气先堪动抱关。::||
清代::刘天谊::自识蹇驴惭骥多，未登中阪已蹉跎。七番秋赋名皆下，廿载冬烘字尚讹。蕉下常疑分鹿梦，草间空唱饭牛歌。荣枯有命从天定，避殷山头竟谓何。::||
清代::刘天谊::采菊东篱足繁思，能花偏待岁寒知。夭桃艳李空谐俗，晚节秋香自感时。纵使新机趋巧样，可忘故步觅他岐。雪梅岭上争开谢，未许南枝傲北枝。::||
清代::刘天谊::意气殊高百尺楼，如何未遂广寒游。局拳阆苑梯云手，感慨龙山落帽秋。空抱壮怀篱下过，权将佳节醉中酬。可怜更有伤弓雁，折翅惊号芦荻洲。::||
清代::刘天谊::一幅能祛三斗尘，新诗感我苦吟身。疏狂于世宁谐俗，风雅惟君实可人。厚谊深承规寓颂，虚名敢认妄为真。何时风雨终宵话，剪烛重探众妙津。::||
清代::刘天谊::别君知隔几回尘，拳曲空留散木身。自昔茫茫谁误我，于今碌碌尚依人。文场科第迷高下，名士风流混伪真。底事嗜痂殊俗好，猥烦说项齿生津。::||
清代::刘天谊::订交倾盖意偏真，唱和诗函日又新。礼法竟邀青眼客，晨昏且喜素心人。庭无俗物方称雅，家有藏书不算贫。窃欲卜居从杜甫，可容王翰结为邻。::||
清代::贺双卿::眉半敛。春红已全褪，旧愁还欠。画中瘦影，羞人难闪。新病三分未醒，淡胭脂、空费轻染。凉生夜，月华如洗，素娥无玷。翠袖啼痕堪验。海棠边、曾沾万点。怪近来，寻常梳裹，酸咸都厌。粉汗凝香，蘸碧水、罗帕时揩冰簟。有谁念。原是花神暂贬。::||
清代::贺双卿::人不见，相见是还非。拜月有香空惹袖，惜花无泪可沾衣。山远夕阳低。::||
清代::贺双卿::春不见，寻过野桥西。染梦淡红欺粉蝶，锁愁浓绿骗黄鹂。幽怅莫重提。::||
清代::贺双卿::暖雨无情漏几丝。牧童斜插嫩花枝。小田新麦上场时。汲水种瓜偏怒早，忍烟炊黍又嗔迟。日长酸透软腰支。::||
清代::费墨娟::谁家玉笛兮声呜咽？绕庭明月兮光皎洁。残灯将尽兮半明灭，四壁虫吟兮续复绝。抚景伤怀兮泪成血，旧恨新愁兮总郁结。地下无音兮恨长别，幽冥两隔兮负同穴。欲问兰因兮向谁说？回想冰轮兮有圆缺，万水朝宗兮有直折。千山群立兮有凹凸，四时变易兮有寒热。世界竞争兮有优劣，人事无常兮有愁悦。浮生泡幻兮忽而耄耋，华年易了兮恍如电掣。举此类推兮不胜指摘，皆为气运循环之所致兮，又何必抱长忧而切切？达观宇宙兮物理洞澈，智人远虑兮反不若蚩蚩者之安愚而守拙。自怜浮生几何兮，惟有学圣贤行素之诀。::||
清代::费墨娟::银河耿耿兮玉漏沉，月色横斜兮夜已深。倚阑干兮不寐，听四壁兮虫吟。中夜思君兮停素琴，永怀惆怅兮步花阴。关山远隔兮谁为知音，聊赋短章兮以写余心。盼归来兮谈笑酒盈斟。::||
清代::费墨娟::四面寒风料峭，一庭竹影参差。满地月光如水，吟成香到梅花。::||
清代::费墨娟::一片伤心对落红，可怜春尽雨声中。帘前飘忽常憎燕，檐下盘旋最恼蜂。休怨雨，莫愁风，繁华大抵易成空。无端触目消魂处，飞絮飞花满院东。::||
清代::费墨娟::风淡淡，意恹恹，恼听莺声闹晚檐。长夜思君眠不得，月明却怕卷湘帘。::||
清代::费墨娟::花有泪，日无光，可怜膏沐为谁妆？醒也凄凉，梦也凄凉。月照帘波人不见，空留蛩语咽空房。::||
近现代::钟敬文::千坯向晚。窑上白烟漫。炼出青砖强备战。风景莫嫌平淡。一洼清水汪汪。卓然我立其旁。正像严疆戍卒，双眼盯住前方。::||
近现代::钟敬文::望眼极天边。银海光漫。近山一簇裹丝棉。麻雀群来如报喜，喧嚷庭间。雨雪去冬悭。农事忧干。俄然一阵众心欢。梦里黄云辉垄亩，竞奋银锨。::||
近现代::钟敬文::柳黄欲吐溪波皱。东风习习吹征袖。此日别京华。归来梅着花。行装缝又洗。琐琐真烦你。何以答辛勤。深深培本根。::||
近现代::钟敬文::风卷惊沙羊角起。步步艰行履。来到校园旁，金柳笼烟，红白纷桃李。入春连日风威恣。沙滚寒犹滞。花事正担心，耀眼芳菲，却在风沙里。::||
近现代::钟敬文::六十过三矣。记髫年、每逢此日，举家欣喜。碗里面条争雪白，佐以椭圆鸡子。这情景，真如梦里。勿说亲坟萦蔓草，慨平生，学行多非是。重抖擞，莫徒悔。年来致力词章事。趁时宜，拈题选韵，对灯摊纸。骚心杜魄关民物，何取雕金织绮。大世代，要求诗史。谁谓力微奢志愿，啃骨头，未可轻蝼蚁。时跃进，艺添翅。::||
近现代::钟敬文::饥驱人去，信轮蹄踏遍、雁门羊石。故国故家零落尽，忍对铜驼荆棘。覆楚东瓯，椎秦博浪，一念缠胸臆。胥涛如吼，古今悲恨同激。多事章奏推贤，大廷呈艺，博得金门籍。赐第赐餐承雨露，腾笑歌诗成集。志士缁衣，故人碧血，往事宁堪忆。移家愿杳，人间留此残墨。::||
近现代::钟敬文::节过清明，西海畔、群花闹春。经行处、蜜蜂喧嚷，丽日温暾。照水丁香描倩影，傍山繁杏郁红云。有辛夷、千朵绛灯明，尤绝伦。蟊贼据，虎狼屯。游赏地，是非门。正百年如驶，沧海扬尘。兴替丛谈归野史，风光此日乐人民。看眼前、无数小英豪，红领巾。::||
近现代::钟敬文::燕都秋老，正西风拂拂，叶零如雨。碧幕高遮方在眼，空旷今余天宇。落去还飞，黄中带赤，容态犹妍妩。拥花滋麦，春心端托尘土。不是对景寻诗，穿丛傍砌，日日相为伍。笤帚一枝横直扫，耙子有时兼举。棘刺钩衣，山坡滑脚，稍会樵童趣。一天活了，笑看黄日西注。::||
近现代::钟敬文::日落西山是夜昏，点起孤灯照孤房。日来想兄𣍐得暗，冥来想兄到天光。::||
近现代::钟敬文::海涅斗心原屹屹，子房风致乃恂恂。南溟劫火横飞后，何处沧波问此人？::||
清代::董元恺::司马家声旧谪仙。才藻翩翩。广寒宫里飘金粟，向小山新撤金莲。无声清露冷，香满晴天。独招隐士共婵娟。绮席琼筵。绿映雕盘黄映酒，殷勤刻烛抽笺。自惭偃蹇客，烂醉花砖。::||
清代::董元恺::江海一微尘，长安棋局。莫向槐安论荣辱。轻肥跃马，四十三年何速。黑甜馀半枕、黄粱熟。安步当车，晚食当肉。五柳七松并孤竹。楞伽堆案，任彼辕驹局促。萧然束缚去、荒山足。::||
清代::董元恺::波纹漾漾，春阴楚楚。看青青、青垂树树。暖暖寒寒，酝酿出、花花絮絮。又难禁、风风雨雨。棱棱腰瘦，纤纤眉妩，恨依依、飘飘如许。点点飞飞，肠断绝、丝丝缕缕。却无端、朝朝暮暮。::||
清代::董元恺::落尽樱桃，万点花飞一片。绣窗闲、初停针线。无情蜂蝶，争趁芳尘软。下香阶，欲扶还倦。游丝飞絮，好任东风吹转。恨垂杨、空庭又晚。遥山暮雨，泪染春江面。倚妆楼，罗帷频捲。::||
清代::董元恺::万顷琉璃，著我扁舟一叶。溯流光、高歌击楫。恍疑天上乘槎入。破浪凭虚，稳泛鱼龙宅。望苕霅烟迷，洞庭云黑。任滔滔、五湖南北。听榜人遥起渔歌指，风波处处，总付霜天笛。::||
清代::董元恺::水抱孤村。篱掩闲门。似柴桑隔断红尘。岚光澹淡，草色缤纷。恰花为友，石为丈，竹为君。乌程酿酒，紫笋翻春，觉翛然鱼鸟相亲。更邀野老，共与评论。但一炉烟，一钩月，一帘云。::||
清代::董元恺::青霭濛濛。碧浪溶溶。小桥环影漾晴空。数间茅屋，一带层峰。更几竿竹，几枝柳，几株松。左呼欢伯，右抚孤桐。吟成残句付奚童。闲时泛棹，醉后支筇。有杏花烟，桃花雨，楝花风。::||
清代::董元恺::滔滔江涌，猎猎风狂。暗吹疏雨打蓬窗。盈盈一水，洒不住、泪千行。看咫尺烟波混茫。荒岸桃花，花外雾映红妆。青藤低捲带垂杨。孤帆飘泊，书半卷，酒盈觞。还留得、远梦凄凉。::||
清代::董元恺::玉人风韵。洗铅华都尽。曹溪滴水罗浮近。看巡檐索笑，折取一枝枝，白雪轻携，红英微衬。岭头香满，涧边月印。偏隔断、江南春信。只无根零落，更素影凄凉，争似我、天涯幽恨。::||
清代::董元恺::小院深深帘影悄。心字篆烟微袅。听琵琶、欲拨相思调。花前也、微微笑。樽前也、微微笑。到得而今分散了。腊泪溶溶晓。便梦中、有路浑难到。春风也、侬知道。春雨也、侬知道。::||
近现代::溥杰::我爱香山秋色，宵来一夜初霜。万点枫林红胜染，风流桂气半天香。浑似入仙乡。岫影云融层翠，菊芳目夺娇黄。心旷云亭千里处，陌阡无际接苍茫。游目骋怀忙。::||
近现代::溥杰::一望无边春气象，日长信步闲游。湖光出色尽勾留。野卉纷似锦，茅草碧如油。到处青帘拈客眼，莫论村店茅楼。浅斟低唱足风流。大杯新酿，拼个醉方休。::||
近现代::溥杰::夹路鸟啼迎且送。点点岩花红似醒。策筇闲步乐清游，盆苔径。穿幽洞。独自饱尝方外兴。松籁满天泠可听。澄澈古潭鳞弄影。云深兰若寂无声，禅室静。僧入定。香鼎半温斜日暝。::||
近现代::杨鸿章::风雨恶。群英急荡缤纷落。缤纷落。枯枝滴泪，残红泣血。沉沉大地云烟漠。苦寒凛冽严相迫。严相迫。应如松柏，傲迎霜雪。::||
近现代::杨鸿章::泾水长。渭水长。两水交融奔一方。欢声百代扬。彼心伤。此心伤。自此天涯各一方。生离更断肠。::||
近现代::杨鸿章::多情原似窗前月，素影婵娟。素影婵娟。入夜临窗照我眠。无情也似窗前月，天外盘旋。天外盘旋。总不相亲到枕边。::||
近现代::杨鸿章::月淡星残，天间缓过孤飞雁。水迷山漫。隐隐情无限。渺渺长空，一唳一回恋。云烟乱。路遥途暗。声咽柔肠断。::||
近现代::杨鸿章::麦浪金黄一片，挥镰雪刃纷翻。山歌野曲唱丰年。麦垛排排端站。无数丰盈少女，秀容珠汗涟涟。飞车来往似梭穿。如蝶擅姿飘闪。::||
近现代::杨鸿章::离离禾黍，叹河山依旧，英雄何处。败石残碑埋乱草，曾历几番风雨。清涧揭竿，南梁聚义，血沃三秦土。青天美誉，至今仍诵诸口。向晚日照残陵，鸟啼高树，蝉叫声凄楚。又见鼠奔狡兔走，蝙蝠盘旋飞舞。竖子扬眉，老戎俯首，批斗情悽苦。此情此景，君其泉下知否。::||
近现代::杨鸿章::山浪依天尽，万岭与云平。秋高日丽风静，频起牧歌声。当日电光千道，曾见洪涛万里，天柱似将倾。应有擎天手，扶得宇中平。长缨在，龙泉利，意峥嵘。老来神箭重发，走马射枭鸩。忽见四禽落地，回首妖气已靖，万里素秋清。开国当年将，再树万年勋。::||
近现代::郑泽::霁夕天气清，凉雨散余热。露华沾人衣，闲庭粲星月。开轩聊容与，境适神超越。尘虑倏已寂，物役如可绝。烦暑不我蒸，灵宫自澄澈。慕彼逍遥游，庄义洞幽赜。::||
近现代::郑之章::岁次丁丑海扬尘，倭奴发难析木津。野心勃勃肆鲸吞，万里江山半楚氛。老夫辟地庄泾村，岁暮还乡增悲辛。是岁十月十七晨，敌始入境纷杀人。郭五夙具劣性根，迎敌邀功妄自尊。乡人忍痛至戊寅，四月十二屈复伸。越月相率祀关神，敌忽来袭游击军。东南两市纵火焚，更毁福地与凤山。己卯六月十二辰，飞机一过死横陈。讵意十一月之间，军化虫沙力告殚。大好枌榆乡再沦，辛已闰六月中旬。赵壁虽曾浃辰完，煞恨复来沈汉奸。要敌护驻新其身，鸱毁民屋百千橼。筑城大于景云年，俄而狼狈自相残。焚巢殃及南市尘，为虎作伥却复前。一蟹不如一蟹鲜，吸民脂膏将竭焉。天幸国府善交邻，盟军东指敌胆寒。乙酉孟秋月上弦，受降捷报通国传。再宿我军来保安，残敌鼠窜民腾欢。庆祝胜利着先鞭，举目新城一刷新。::||
近现代::邓缵先::十里一小村，百里一小市。村仅三两家，市惟高梁米。长途风萧萧，海阔天空似。人言玉关外，风俗非清美。讵知民习淳，浑噩犹太始。垄吠夜无惊，狼烽刃不起。人言瀚海旁，豺虎扰鹿豕。讵知土地广，衣食赖以庇。种桑资蚕织，艺稻勤耘籽。尘外有达人，桃源良可拟。无见复无闻，井上螬余李。不逢栗里公，恍遇于陵子。西望昆仑山，缥缈隔万里。昨夜梦回归，归来家人喜。儿童皆长大，庭树茂如彼。亲戚来聚见，欢容词娓娓。自道作客时，念念及桑梓。尝梦还故乡，昨非今乃是。既归聊自得，再游勿复尔。马嘶惊我醒，乃恒仍梦里。::||
近现代::邓缵先::博克达山万古雪，皑皑凌虚高莫测。胚胎五岳势郁蟠，阜康县南火州北。巍峨天外耸三峰，中原地窄容不得。山腰藏纳两巨海，异卉奇葩千年在。博望遗踪尚渺然，定远丰碑终不改。龙潭源与河汉通，兴云致雨天无功。试看天山南北路，沃野万顷泉膏融。年年边氓足衣食，耕凿依然大古风。::||
近现代::邓缵先::玉笛声凄不忍听，天涯非絮感飘零。春来怕惹行人折，三月柔条未肯青。::||
近现代::邓缵先::汗血龙驹入汉关，武皇爱惜自欢颜。瑶池绿满长生草，还欲驱车上玉山。::||
近现代::邓缵先::博达三峰高插云，彩云一朵护山巅。达摩面壁留奇迹，陵谷迁移数百年。::||
近现代::邓缵先::瑶池宫阙接崆峒，山色虚无荡远空。天马晓行银汉外，石鲸秋度玉潢中。::||
近现代::邓缵先::伊吾春色满闾间，知是边城雨露沾。七宝云车双鹤健，万株烟柳九龙潜。园瓜入贡甘如醴，岩瀑悬空密似帘。世效忠诚鹰爵禄，穹庐毳幕静恹恹。::||
近现代::邓缵先::长榆浅草遍天涯，废垒荒营一径斜。紫塞萧萧秋去马，丹枫点点暮归鸦。玉颜愁黛飘香粉，羌笛悲声怨晚霞。瀚海阑干多少恨，襟痕烛影隔窗纱。::||
近现代::吴梅::黄月蘅皋，如见渚宫装束。幻灵踪仙山楼阁，淩波步袜，短怀无托。今古恨，惟恨美人沦落。万事云烟，难问故家伊洛，早风扫老瞒铜雀。吴笺双璧，十三行作。今夜长，谁鼓素琴秋鹤。::||
近现代::吴梅::秋魂栩栩呼还在，意托离骚外。捲帘凉思入疏襟，淡墨无多凄绝少年心。哀辞一卷留金鹿，仙梦知难续。船庵风雪抱清芬，解赋美人香草有王孙。::||
近现代::吴梅::江城一带，春树万家，极目采兰天远。碧草晴波，载尽画船歌扇。频看，白头人苦恨韶华短。问旧日风花，可惜王侯第宅都换。古柳斜阳馆，但静坐听钟，客尘先浣。六代云山，黍梦匆匆休管。轻暖，正幽栖地僻衣冠懒。又芳节樱桃荐食，对南园浩叹。::||
近现代::吴梅::浓春霏雨，繁花酿蕊天将暮。问青楼探芳讯，开樽又成豪举。回睹，正旧识轻盈，新声宛转泛兰浦。紧携手，江乡乍暖，可容栽合欢树。早许。吴阊往事，建业今宵重遇。况岁岁相思，人人不老，忍教孤负。痴顾，愿红妆白发，蓬窗茅屋镇长住。作半世神仙配偶，上瑶台去。::||
近现代::吴梅::启文疏，对夕景，万里云开金饼。清辉远，看镜里山河，二分端整。广寒高，午漏静，破屋添薪犹冷。还凝望，是片玉中天，照人无影。旧谱霓裳，料此日姮娥笑领。胜游西苑，俊约南楼，老去让公等。孤鹤深宵哽，散发擎杯，风露又警。甚年时袖手欢场，丝竹花竹梦未醒。::||
近现代::吴梅::晓钟收，报锦堂弦管初休。梦里见他，一笛江城横秋。九华帐同携手，认鬓痕霜雪添稠。花长好，人长健，愿君珍重无愁。经岁关河浪游，知燕子楼中，未展眉头。望眼故山，有孤魂羁留。夜深忽现惊鸿影，念旧情沉海垂钩。崔护老，夭桃赋恨，犹滞皇州。::||
近现代::吴梅::弃置怀中扇，沦落堂前燕。月夜吟秋，可奈婵娟天远。败壁蛩声，还小庭行遍，一缄难递深院。思无限，但恨相见晚，莺花片时都换。老客南州，带眼几经长短。陋室当风，嗟万间虚愿，江湖多少孤雁。::||
近现代::吴梅::东风步辇，寒食斜街，内家嘶骑捧香回。灵衣素几，认前史劫馀灰，要细寻松下鹿碑。阴雨寒崖，知王气，歇长淮。建文遗事等齐谐。通天草表，又吾侪，一登台，问此时白燕可来。::||
近现代::吴梅::绿萼红葩晓雾轻，时已清明。满街吹起饧箫醉，正玉人薄饮初醉。故乡烟水阔，开到神京。有约看花出凤城，解语多情。半年听足江南雨，伴春归可待先生。小楼吟望苦，还喜新晴。::||
近现代::吴梅::悬崖结屋蒲团坐，迢迢古怀空际。刻烛题襟，衔觞赌酒，多少少年欢意。河山聚米。听晓角吹寒，尚馀边气。侧弁低哦，此身忘在万峰里。心香尘外细袅，裹头人不寐，遥夜如水。一豆灯红，三茎发白，悟彻画禅滋味。词仙去矣。便泪铸相思，返魂何计。愁过吟廊，乱蛩啼暗苇。::||
清代::吴灏::冬老霜柯叶未凋，飞云云影北风飙。三上罗浮如梦寐，幸留玉女尚妖娆。::||
清代::吴灏::冷閒吟醉已风流，何必美人在上头。炎暑一场风雨恶，无愁无怨一天秋。::||
清代::吴灏::虎溪匆匆未及游，干载栗里已成丘。避世陶潜独爱菊，山南閒于一天秋。::||
清代::吴灏::五老峰前晓烟新，乱松野竹压山云。飘然直上三千尺，绝顶閒行看夕曛。::||
清代::吴灏::日映香炉生秋风，飞泉直下落涧中。泠泠细草岩中碧，偶作楚狂拜李公。::||
清代::吴灏::往事如烟梦亦哀，岂容笔墨为诗裁。万木黄昏灯影里，海天沈醉听涛来。::||
清代::吴灏::尘土半生何妨我，鸳鸯债了学参禅。身閒自笑年半百，凉夜青灯作诗篇。::||
清代::吴灏::容膝斋居市井边，竹新幸得荫清圆。秋中月魄开团扇，窗雨潇潇欹枕眠。::||
清代::吴灏::夙起看山山如雾，凉风蜩唱与客亲。横看成岭侧峰起，休憩山亭寂莫人。::||
清代::吴灏::再到罗浮梅尽开，九龙潭水日皑皑。十年清梦终能到，香冷苍苔瓣作堆。::||
清代::姚华::酒上心来，热血汪汪，起落如潮。看人间万事，都成鬼蜮，乾坤一指，只解酕醄。梦祟难亲，诗魂易失，千叠愁心何处消。秋风起，更吹愁压鬓，做尽刁骚。无聊酒醒今宵。奈人散更阑不可招。索归寻萧寺，闲门敲月，坐呼山鬼，长啸干霄。狂处陵人，悲来骂世，袒臂科头容我豪。君知否，有元龙尚在，湖海逍遥。::||
清代::姚华::年年梦断湘江曲。东风剪水寻幽谷。蘸绿做黄昏。月来诗有魂。山深烟语寂。都化愁和墨。湿怨写春妍。相思三月天。::||
清代::姚华::听雨愁樱，坐月吟枫，和雪勾梅。记天风掠海，吹凉客梦，秋霜做鬓，瘦损诗怀。篱下三年，日边万里，傲睨江湖怜我才。家山好，念风尘老去，落拓归来。天涯殢易吾侪。更屈铁抟沙事事乖。便辽天凝碧，灯星绝塞，湘波怨绿，砚雨萧斋。短剑横经，长髯劾史，旧馆而今何处开。风吹又怕，烟吟墨语，也化苍菭。::||
清代::姚燮::得天地气始为生，人得气之偏，仙得气之全。仙不能协君民以行德，何异乎弃空山之木石？淮南王，尔为天潢。栖白玉庭，黄金堂。置酒一顾眄，四幕生流光。不则出门驰骤之河山，左右提挈，飞雁相低昂。奈何干圣人怒，咄尔淮南王，不识理者曷贵，其逃乎数。::||
清代::姚燮::不贱不居家，不贫不出门。出门踌躇四顾，山荦确，江河浑。还顾我家室，我家室，何人悲啼？当门嗷嗷小儿女，床上有病妻。快心安复待富贵，苍苍者天，不能免下民之怼。居必重楼，食必肥牛，衣必华裯。不如骨肉完好，死生与汝偕老。出东门，东门多棘榛。棘榛丛丛，虎豹栖之。君归来，君归来。::||
清代::姚燮::庖鹿杀羊，呼行酒浆。酒浆有尽，行乐未央。西门迢迢骏马驰，骏马不用鞭，能识主人心所之。作官能役人，官亦人役。官亦日食不离粟，日衣不离帛。笙歌彻墙，道路停足。箧有黄金，子孙侧目。声名隆隆，天下所崇。愿日常照花，愿天不作西北风。西风漻漻，北风栗栗。重闱膏炀，春煦醲溢，言抚我琴瑟。::||
清代::姚燮::綵衣行下堂，一步再回顾。顾见空阶花，向旭复含露。露光何霏霏，旭光何晖晖。窸窸鞭叩门，下马人为谁？下马还入门，入门复出户。手招仆从来，金箱端纨组。纨组错帨鞶，钿黛相明玕。聘尔作好妇，与尔百岁欢。妇羞不敢受，妇爱不敢辞，妇亦展转思。一笑趋入堂，再出携酒卮。斟酒奉客前，劝之恐客醉，不劝愁客饥。客左不敢右，客坐不敢离。客去不得留，身去心不移。明朝迎汝来，今日先汝期。::||
清代::姚燮::驰驱狭路间，远望何光辉。问此光辉谁，西郭屠沽儿。莫言屠沽儿，家有万黄金，珠玉弃如灰。纳资为郎官，长戟交车绥。嬖宠托天子，贵戚兄弟依。都尉率护军，趋奉无高低。出入清籞中，扬扬并不疑。爱妾歌欢侬，众婢调弦丝。眩我云襹襹，媚我芳蘼蘼。白杨自为风，不惊铜雀台。::||
清代::姚燮::正月不荷华，鸳鸯栖无家。鸳鸯陌路老，荷华六月好。采荷莫采双头支，种桑不得一寸丝。夫婿前头敛襟哭，莞蒻槃鍉在他屋。妾年二九月过望，夫婿腰金羽林韔。天闻妾言，水知妾心。天高不高，水深不深。夫婿乃丈夫，声名赫赫驰皇都。人谓夫婿之贤天下无。吁嗟乎，夫婿之贤天下无。妾不容华朝愉，樽斝而夕娱，胡为乎？::||
清代::姚燮::伊乌尾毕逋，飞幡幡耶吾吾。鸠不汝呼，鹰来攫汝雏。天偪侧无路，地上草木皆彫枯。山曷不菰蒲？水曷不薪樗？日月曷不东南驱？吁乎吾吾，乌有八九子，世莫知宝。乌子肥，乌母老。邯郸才人嫁厮养，君马自黄臣马皂。吁乎吾吾，孤儿不谅兄嫂，猛虎不食纂纂之枣。弹我箜篌，咄唶其歌，吁乎吾吾，歌奈何，奈何万事颠倒。不能转移，南山之石。秋胡行他乡，罗敷走桑陌。吁乎吾吾。::||
两汉::曹植::端坐苦愁思，揽衣起西游。树木发春华，清池激长流。中有孤鸳鸯，哀鸣求匹俦。我愿执此鸟，惜哉无轻舟。欲归忘故道，顾望但怀愁。悲风鸣我侧，羲和逝不留。重阴润万物，何惧泽不周？谁令君多念，自使怀百忧。::|友情|劝慰|
明代::何景明::近得浔阳江上书，遥思李白更愁予。天边魑魅窥人过，日暮鼋鼍傍客居。鼓柁湘江应未得，买田阳羡定何如？他年淮水能相访，桐柏山中共结庐。::|赠友|友谊|抒情|
唐代::王昌龄::映门淮水绿，留骑主人心。明月随良掾，春潮夜夜深。::|送别|友情|
明代::刘基::涧水弯弯绕郡城，老蝉嘶作车轮声。西风吹客上马去，夕阳满川红叶明。::|秋天|写景|
明代::刘基::鸡鸣风雨潇潇，侧身天地无刘表。啼鹃迸泪，落花飘恨，断魂飞绕。月暗云霄，星沉烟水，角声清袅。问登楼王粲，镜中白发，今宵又添多少。极目乡关何处？渺青山、髻螺低小。几回好梦，随风归去，被渠遮了。宝瑟弦僵，玉笙指冷，冥鸿天杪。但侵阶莎草，满庭绿树，不知昏晓。::|抒情|怀才不遇|
明代::刘基::古戍连山火，新城殷地笳。九州犹虎豹，四海未桑麻。天迥云垂草，江空雪覆沙。野梅烧不尽，时见两三花。::|战争|写景|
明代::刘基::萋萋芳草小楼西，云压雁声低。两行疏柳，一丝残照，万点鸦栖。春山碧树秋重绿，人在武陵溪。无情明月，有情归梦，同到幽闺。::|婉约|秋天|写景|相思|
清代::黄景仁::络纬啼歇疏梧烟，露华一白凉无边。纤云激荡月沉海，列宿乱摇风满天。谁人一声歌子夜，寻声宛转空台榭。声长声短鸡续呜，曙色冷光相激射。::|秋夜|写景|
南北朝::谢朓::秋夜促织鸣，南邻捣衣急。思君隔九重，夜夜空伫立。北窓轻幔垂，西户月光入。何知白露下，坐视阶前湿。谁能长分居，秋尽冬复及。::|秋天|夜晚|抒情|
宋代::陈与义::中庭淡月照三更，白露洗空河汉明。莫遣西风吹叶尽，却愁无处着秋声。::|秋天|夜晚|写景|
近现代::胡怀琛::新凉逼得疏灯淡，病体无聊。短鬓先凋。眉上愁痕怎样消。更堪触起年时事，便过今宵。奈又明朝。历历心头子午潮。::||
近现代::胡怀琛::芭蕉叶上宵来雨，已算凄清。不彀凄清。添个寒蛩抵死鸣。纸窗竹簟人无睡，坐到天明。听到天明。愁与秋潮一样平。::||
近现代::胡怀琛::分明是个伤心地，蔓草芳郊。野水横桥。深浅春愁比暮潮。离怀困懒何消说，花也神焦。柳也魂消。一角斜阳更没聊。::||
近现代::胡怀琛::江上新凉早。数韶光双星七夕，匆匆过了。疏雨淡烟秋气爽，开遍芙蕖红小。卜佳期这时刚好。别样风流谁得似，自由花总比寻常妙。知几生，修得到。画眉旧事休夸道。他早把庸脂俗粉，一齐除扫。潇洒风神天造就，贝阙珠宫应少。更莫说人间才貌。笑我填词为尔贺，愿月圆花好人偕老。持金樽，劝君倒。::||
近现代::胡先骕::绣帏宝匣开妆镜，昔时欢意今重省。加意画双眉，陆郎珍艳姿。芳心终皎洁，素骨如冰雪。秋扇纵长捐，旧恩铭未能。::||
近现代::胡先骕::陌头十里垂杨道，于今处处生芳草。芳草碧如烟，一年春又残。小桃添绿叶，叶底双飞蝶。蝴蝶总双飞，人生多别离。::||
近现代::胡先骕::月斜天半闻飞雁，曙光远□平林黯。香烬漏声残，绿窗人未眠。临妆开晓镜，翠钿簪双鬓。镜里貌如花，陆郎应念家。::||
近现代::胡先骕::夜来月色临窗静，离愁历乱如花影。旧约指蔷薇，蔷薇开几回。更阑春袖冷，独自沈沈等。缕缕篆烟长，烧残心字香。::||
近现代::胡先骕::当年月比人儿小，如今人比黄花瘦。新月似蛾眉，画眉人不归。锦屏金六曲，绮席烧华烛。往事莫思维，思维空泪垂。::||
近现代::胡先骕::禁城漏转初更过，梦回半响晴无那。街鼓又鼕鼕，一灯如豆红。柳枝笼夜色，初上蛾眉月。眉月有时圆，坠欢重拾难。::||
近现代::罗锦堂::为探春光草上来，等闲飞去又飞回。不是薄情栖不稳，只缘花好未曾开。::||
近现代::罗锦堂::行行直上翠薇巅，绿树阴浓碧水寒。来往皆从岩下过，满山插遍青琅玕。::||
近现代::罗锦堂::江南江北好风光，山绕楼台水绕廊。我不归来谁是主，花开可有旧时香。::||
近现代::罗锦堂::生死何时了，凄凉万古情。自甘居牖下，白首弥陀经。::||
近现代::罗锦堂::含香餐白露，带醉眠芳草。时傍莺燕飞，不共秋花老。::||
近现代::罗锦堂::小住蓬莱三十秋，年光老大去难留。赋诗犹有高歌兴，对酒却无少壮游。梦里悲欢惊聚散，人间冷暖泯恩仇。幽怀欲寄何由寄，笑指莲华最上头。::||
近现代::罗锦堂::枫林红透又深秋，衰柳寒蝉一片愁。漠漠疏烟催雁翅，萧萧落叶打人头。云归远岫疑山动，水绕荒村惊地流。万里不辞来醉别，黄花满径笑相留。::||
近现代::罗锦堂::耿耿银河夜未阑，车声催动晓霜寒。悬崖翠竹人千个，绕径苍波水一湾。犬吠深山村尚远，鸦鸣古木月将残。朝阳如火穿林出，无限风光放眼看。::||
近现代::罗锦堂::把盏垂帘到五更，寒灯一点说归程。未能年少学张绪，岂肯穷途哭阮生。槛外青山思故国，窗前落叶送秋声。壮游如梦今何夕，北斗低昂月半明。::||
近现代::罗锦堂::雨洒园林气象新，风光无地不宜人。花香处处通幽径，鸟语时时过别邻。幸有余闲舒倦骨，喜无灰土杂烟尘。昂头一笑扬鞭去，谁识楼台画里身。::||
近现代::卢青山::“离地球远太阳近”，肖生一语何奇警。我无才思状斯怀，捧手为喇啸峰顶。远山军舰破浪飞，雾海苍茫露半影；近山八面相推托，欲举此峰入云挺。此峰似识我将临，髡尽树竹预相迎。使我豁览周天地，千里万里穷眸睛。昔年作诗惭未工，久已忘失忽在胸。诵出回头更复失，散入乾坤随飘风。肖生急觅旧刻石，分茅剔草头及膝。掘地成尺十指红，颓然四顾心空蒙。叹息石石皆有字，非吾所刻纪吾踪。我知此石已仙去，安用凡态为忡忡。更凿新文下山去，他年相访骑茅龙。::||
近现代::卢青山::有路峭陡成直角，不敢低头额打石。步挪如蚁心如风，久已驰向峰顶立。道逢山民射飞镖，肩树如屋人如猫。手中扁担长弯刀，笑言百斤是鸿毛。使我气壮欲飞鹿，忽看前坡颈一缩。崎岖十里力已尽，千里风来托吾足。主峰历历近在眼，谓过前峰可登览。一峰一峰复一峰，前峰愈出愈无穷。忽悟登山苟有乐，舍却艰难更何从。::||
近现代::卢青山::杉木为柱皮作顶，杉林出水泻清颖。击轮转日无日休，木杵点头鸡啄饮。臼如大碗不可端，石形铁铸石骨寒。所舂之物远莫见，但听闷响回空山。此水跳踉自何出，环转侧仄穿峰隙。山里更山三百里，千村饮濯万人汲。白祠陋处包拯神，夜饮杉亭召精魂。神向水中漱醉齿，亭水相对三古人。捧泉出舂荐香束，佑泉不竭食常足。有此三物吾民欢，我欲归来营一屋。::||
近现代::卢青山::今朝计入黄金洞，昨宵辗转不成梦。淩明驱车霜透骨，四百里来暮初动。沿途佳胜岂千百，斗对杨生舌如结。七年执手两三回，皆以匆匆情莫说。肖子更如江头蓬，相逢洞谷真奇绝。家醪堆案吾所欢，山光入座众所恤。醉中共话云烟变，所馀青眼炙相热。旧朋历历眼中明，岁月耿耿磨已灭。此事天与吾何忡，幸鬓犹青天未贼。与约平生不可忘，长亭短亭路寻常。岂以阻隔淹心期，使我衷臆徒彷徨。方生不远在邻室，西装革履来相识。惊问所熟皆旧游，世界何小不容膝。长宵永漏将如何，山中寒袭吾欲疴。一笑今生病已久，此竖岂使吾蹉跎。兴发起舞能敌药，况加炭力摧百魔。酒人荒唐嫂毋怒，谢子美意和猫乳；方生毋言鸿雁稀，试作邮郎肖已许。::||
近现代::卢青山::水落秃岛龟头出，檐角偶尔露树腋。曲岸白沙匀如珠，飞鸟过坳谁家息。门前浣洗妇人笑，小犬吠车追尘急。野舟败破无人管，自摇波绿声娈婉。更著佳醪意已足，我欲荡去水云远。::||
近现代::卢青山::一门之隔如阴阳，来看夜市决双眦。路灯如网网昏光，万人扰扰虾行止。小摊垒山积桔梨，连楹食店如阵峙。录音机混肴香声，高跟鞋扣宫商字。倚门坐女无聊笑，身畔谁陪嗑瓜子。邻家忽尔动干戈，二妇舌当刀枪使；拍手跳脚胭脂虎，叉腰仰首或不齿。围观百堵断通衢，单车铃作耳欲死。我来如鼠缩墙依，眼何冷淡心何悲。衣食二字了一切，一子莫让如围棋。为生而生真行尸，精神早逐昆仑池。更持一意欲何为，差如恐龙之孑遗。不见沉土古化石，曾有辉煌閟闵默。天已非天地非地，更出人间愚曷及。便持一意复何补，百年回想意愈苦。剥尽幻想与誇虚，我亦不过衣食徒。::||
近现代::卢青山::有马蹄如羿发箭，嘶风劲射眼莫见。太行燕支真平川，河汉岂阻窄如线。玉食金槽锁厩间，悲鸣踢踏怒难安。驰驱以死安足畏，请放一日为君看。::||
近现代::卢青山::秋气战物知几时，窗下虫尸一寸厚。天阔驰突任西风，木落裳衣半已朽。谁家剩燕不知寒，偶来扣窗如我友。堂前数日待归鸿，倾耳瞠目穷搔首；秋沉季换自在心，岂须凭物辨无有。频年不出意迟回，少日所志今尚守。快点尘囊备糇粮，毋更后期发将叟。太息囊中守底钱，旧朋流散况已久。::||
近现代::卢青山::觅道十年终失道，自笑仓皇颜如草。苍山转折逞幽曲，渌水腾波故相恼。一揖回头谢二豪，纵有奇杰非吾好。窗间小砚尘十丈，年年嗔我不归扫；书中古人待我急，前宵驰入梦中找。此时不归天将嗤，髭髯久已如戟锥；冷壁我碰殆已遍，宜留一二后人为。::||
近现代::卢青山::鹰山岂远在眉睫，闭门不涉如银河。梦屡相寻飞空出，纡涂莫识迷荒坡。归来一灯秋雨里，残杯冷卷穷厮磨。抚膺拍膝坐叹息，此景似昔人如何？酒半眉轩气如海，掀空揭屋腾洪波。议论箭发电所射，走笔起陆摧嵯峨。我真驽劣得谬赏，许同骐骥共切磋。云烟幻变安在哉，沙中作字水画涡；留爪惊鸿去不返，剩我对迹长嗟呵。年来文废枯笔砚，举目四顾非吾科。如鹤在鸡鱼在辙，诗纵狂怪人谁诃。尚有酒兴推不去，时来独酌倾滂沱。寂扣唾壶讵可乐？醉拽路人呼弟哥。偶读新句为一振，抛卷转首情如疴；不知所住亦何益，亟欲相和无邮驮。忽逢刘建云颇近，语言对面手相摩。因寄寸笺达心迹，兼问嫂幼安与和；勿以野僻遗旧所，云溪山水思君多。::||
近现代::黄侃::愁花恨叶。秋尽成萧瑟。帘外清霜阑角月。更有无边凄切。前身悔作春花。年年飞向天涯。化作秋花耐冷，一般损尽年华。::||
近现代::黄侃::愁根难断。旧好难重见。更有斜阳难系得，费尽几多虚愿。不因别有痴情。那能缥渺空灵。觅得一宵幽梦，居然历到他生。::||
近现代::黄侃::别意经年似旧浓。梦回仍叹凤帏空。不知别馆三更月，今照高楼第几重。悲落叶，听西风。新诗吟罢更无悰。挑灯郑重裁笺寄，叙到归期带泪封。::||
近现代::黄侃::灯暗悬帘木叶飞。秋宵岑寂独思维。空教病骨伤幽素，一往凄凉竟为谁。添断炷，掩空帏。旧欢已坠不胜悲。只应窗外团栾月，犹照羁魂梦里归。::||
近现代::黄侃::六曲围灯照堕蝉。萸烟初烬夜将阑。如何琼漏丁东响，苦碍罗帏楚女眠。春梦窄，画楼宽。推窗犹见月痕弯。迷魂招得天鸡唱，却怪罗衣耐晓寒。::||
近现代::黄侃::水下天涯客去乡。此情毕竟数谁长。若教一去无还日，便是痴人亦断肠。魂渺渺，恨茫茫。羁怀归梦两凄凉。甫能忏得愁根断，又向危栏倚夕阳。::||
近现代::黄侃::为爱斜阳独上楼。新来人意冷于秋。西风吹送华年尽，不解离人此际愁。缘断续，信沈浮。柔肠一寸枉绸缪。不如并付秋江水，直向天涯尽处流。::||
近现代::黄侃::千花万蕊催春事。高枝月照啼鹃泪。梦醒乱红飞。无端春又归。绿阴空满路。不是当时树。尘涴断襟香。花残情更长。::||
近现代::黄侃::天仙不用常词赞。云情雨意空相羡。吹咽玉楼箫。秋心一夜遥。凉空星历历。寻去无踪迹。幻想与奇情。可怜虚此生。::||
近现代::黄侃::灯影栏干秋远近。凄箫细袅相思韵。坐久夜逾清。云低压雁声。愁醒嫌酒薄。暗叶帘前落。更莫下疏帘。帘中一样寒。::||
近现代::钟锦::吾身一旦掩松蒿，那觅仙家白玉膏？覆了忘忧杯里物，馀生何处避忧劳？::||
近现代::钟锦::帝使葡萄作酒浆，孰云藤蔓乱常纲？信知天赐终为福，但恐人谋竟是殃。::||
近现代::钟锦::远交近伐日相侵，费尽君王济世心。不及生前一杯酒，人间恩怨判消沉。::||
近现代::钟锦::辩尽无涯辩有涯，不如全付酒仙家。能收君泪如铅水，鍊作黄金买岁华。::||
近现代::钟锦::曾记前时暮色青，长天遥坠酒旗星。蓬门未入先呼饮，自向肩头解玉瓶。::||
近现代::钟锦::曾调历象授民时，理自庸庸不足奇。销去明朝和昨日，当前杯盏莫须辞。::||
近现代::钟锦::尺墨难绳世有空，形名莫测道颓隆。无端阅遍诸家学，始付生涯到酒中。::||
近现代::钟锦::何期再赴合欢宫，宾客喧阗高兴同。虚廓天成离妇恨，蒲桃酒是女儿红。::||
近现代::钟锦::彼是终为一是非，君来辩尽竟何希？知无实若葡萄盛，生有涯如杯盏晞。::||
近现代::钟锦::街衢在地问无途，阊阖在天人漫呼。上下茫茫徒恨了，明朝恨到汝身无？::||
近现代::溥杰::我爱香山秋色，宵来一夜初霜。万点枫林红胜染，风流桂气半天香。浑似入仙乡。岫影云融层翠，菊芳目夺娇黄。心旷云亭千里处，陌阡无际接苍茫。游目骋怀忙。::||
近现代::溥杰::一望无边春气象，日长信步闲游。湖光出色尽勾留。野卉纷似锦，茅草碧如油。到处青帘拈客眼，莫论村店茅楼。浅斟低唱足风流。大杯新酿，拼个醉方休。::||
近现代::溥杰::夹路鸟啼迎且送。点点岩花红似醒。策筇闲步乐清游，盆苔径。穿幽洞。独自饱尝方外兴。松籁满天泠可听。澄澈古潭鳞弄影。云深兰若寂无声，禅室静。僧入定。香鼎半温斜日暝。::||
近现代::杨鸿章::风雨恶。群英急荡缤纷落。缤纷落。枯枝滴泪，残红泣血。沉沉大地云烟漠。苦寒凛冽严相迫。严相迫。应如松柏，傲迎霜雪。::||
近现代::杨鸿章::泾水长。渭水长。两水交融奔一方。欢声百代扬。彼心伤。此心伤。自此天涯各一方。生离更断肠。::||
近现代::杨鸿章::多情原似窗前月，素影婵娟。素影婵娟。入夜临窗照我眠。无情也似窗前月，天外盘旋。天外盘旋。总不相亲到枕边。::||
近现代::杨鸿章::月淡星残，天间缓过孤飞雁。水迷山漫。隐隐情无限。渺渺长空，一唳一回恋。云烟乱。路遥途暗。声咽柔肠断。::||
近现代::杨鸿章::麦浪金黄一片，挥镰雪刃纷翻。山歌野曲唱丰年。麦垛排排端站。无数丰盈少女，秀容珠汗涟涟。飞车来往似梭穿。如蝶擅姿飘闪。::||
近现代::杨鸿章::离离禾黍，叹河山依旧，英雄何处。败石残碑埋乱草，曾历几番风雨。清涧揭竿，南梁聚义，血沃三秦土。青天美誉，至今仍诵诸口。向晚日照残陵，鸟啼高树，蝉叫声凄楚。又见鼠奔狡兔走，蝙蝠盘旋飞舞。竖子扬眉，老戎俯首，批斗情悽苦。此情此景，君其泉下知否。::||
近现代::杨鸿章::山浪依天尽，万岭与云平。秋高日丽风静，频起牧歌声。当日电光千道，曾见洪涛万里，天柱似将倾。应有擎天手，扶得宇中平。长缨在，龙泉利，意峥嵘。老来神箭重发，走马射枭鸩。忽见四禽落地，回首妖气已靖，万里素秋清。开国当年将，再树万年勋。::||
近现代::潘受::谣诼如磨了不磷，天游依旧据梧身。三年以后当知我，十室之中必有人。兀兀蓬蒿聊养拙，欣欣桃李渐成春。风潇雨晦听鸡夜，倚醉裁诗示鬼神。::||
近现代::潘受::一死何裨举国顽，泪波分付澧沅间。依然鸡骛争翔舞，欲驾虬螭与往还。香草每吟皆可醉，圣人复起不能删。古来士论多轻薄，太息班扬更有颜。::||
近现代::潘受::写艳翻疑草太玄，阿娇影隔汉宫烟。倾城尽夺三千宠，此纸当传五百年。翰墨本难图富贵，才华微恐累神仙。有情合使生兜率，莫为春愁转碍禅。::||
近现代::潘受::山环海绕此深藏，括海囊山入短章。乱世诗歌易沈郁，错公才调故飞扬。身归栗里疑无日，鬓到炎洲尚有霜。似羡执经诸弟子，白云往往共登堂。::||
近现代::潘受::山伯英台事已空，墓门花冷夕阳红。绵绵此恨千秋后，比比同声一哭中。遗魄相传曾化蝶，多情大抵可怜虫。人生何美非春梦，梦尽春随短笛风。::||
近现代::潘受::饮啄行吟日我庭，我惟饱汝满庭青。望门投止如张俭，避地淹留作管宁。毛羽自甘安戢戢，文章谁与惜惺惺。东南顾影徘徊处，彻耳鸡号又晦冥。::||
近现代::潘受::市巷嚣尘雨洗才，晚风特为劝衔杯。平生门不因人设，长者车犹过我来。觇国鲠言艰一吐，草玄心事抚千哀。干戈兰佩栖栖远，差喜湘灵鼓瑟陪。::||
近现代::潘受::渐以声名博老苍，掉头偶共此深藏。苔痕门接阴晴色，花气山分上下香。我未食蛙何竟瘦，君犹歌凤故当狂。一竿钓海期同远，勿待麻姑又见桑。::||
近现代::潘受::藤牌子北有攘除，未计牛皮窃我居。蒿目域中孰天下，奋髯海外王扶馀。至今教化犹垂世，能几英雄肯读书。哭庙儒酸先痛革，青衣早已付焚如。::||
近现代::潘受::三径蒿莱一屋春，琴书虞愿满休尘。登门云是通家客，绕笔山皆出世身。道丧故知鸱笑凤，时非竟以虎为麟。把竿泼眼奔烟水，相诣何妨寂寞滨。::||
近现代::何永沂::有宦昔年过小江，忽惊地狱是天堂。撑住南珠金粉气，红衣子弟已当行。::||
近现代::何永沂::墨墨云天一点清，何须功罪待时评。右群有女今儒侠，拔剑寻诗傲不平。::||
近现代::何永沂::潇洒千金一口吞，名山营造小桃园。文官却有屠夫勇，索命冤魂夜打门。::||
近现代::何永沂::豪婉词家共一乡，泉城注聂合同芳。感君情重逢秋日，书我狂诗十二章。::||
近现代::何永沂::偶染书香偶举卮，偶然闲梦在山时。偶逢同道骚人问，便说寻诗为汝知。::||
近现代::何永沂::前度垂杨前度风，春痕水色有无中。竹栏并倚人如醉，指点攀枝几树红。::||
近现代::何永沂::娉娉袅袅正当时，欲脱家贫一念痴。座客已无狂杜牧，江南红妓不知诗。::||
近现代::何永沂::风卷红妆过大关，回头瘦水万重山。何时钓得金龟婿，金屋藏身哭笑难。::||
近现代::何永沂::笑语盈盈脂粉香，儿家湘水太阳乡。红晕劝酒狂歌舞，客散焚烟夜未央。::||
近现代::何永沂::不梦黄金贮阿娇，欲招陪酒问灵箫。同是红灯沦落客，卿驯于市我于朝。::||
明代::邹元标::倦鸟投林意已閒，何期招我入云山。新硎自愧无全技，寸管敢云窥一斑。风送泉声侵佛幌，日将树色拥禅关。咏归尽有沂雩意，春在岩前指顾间。::||
明代::邹元标::独向窗前抱膝吟，春来偏觉主恩深。悬崖忽堕仙人露，碧水遥闻宓子琴。断去葛藤时杜口，坐穿木榻解忘心。青青柏树缘非偶，请听流莺送好音。::||
明代::邹元标::同仁丽馆枕山隈，有客翩翩暮雨来。我里衣冠原不忝，此乡文物更多才。虚窗尽袅桐云色，曲槛斜通玉涧回。最是传心难寄语，春风习习到江梅。::||
明代::邹元标::记得髫年此旧游，重来说法使人愁。天留故老传宗教，人向空门悟实修。野鸟有情凭槛语，碧云无恙傍檐流。诸君不用多惆怅，试看青山自点头。::||
明代::邹元标::俎豆堂开系所思，丹枫露冷正秋时。昔年立雪人如在，此日吟风客自知。渺渺长川迷古渡，悠悠世路共心期。庭阶不尽迟回意，千载真传为语谁。::||
明代::邹元标::水漫平田绿树滋，野塘孤浦敞遗祠。春融砌草年年长，云拥图书片片垂。未拜匡庐犹仰止，坐听彭渚亦流澌。乾坤负荷者谁子，独立庭阶有所思。::||
明代::邹元标::扁舟古渡正清秋，宝阁凌空翠欲流。骑鹤仙人诗可在，焚鱼学士榻空留。长松乍吼苍虬动，叠浪初翻白雪浮。霜剑磨崖千古色，振衣还上最高头。::||
明代::邹元标::北望齐东眼欲穿，相传击壤独归田。河山摇动搴帷色，父老欢腾揽辔年。棣棣威仪今不减，棱棱丰骨尚依然。桃花未识朝天急，隔岸深深绾画船。::||
明代::邹元标::曾持三尺驻江城，野鸟山花识姓名。白鹭应同贞节白，青螺能及使君清。暂宽郊甸埋轮意，须记邮亭卧辙情。寂寞侯芭难载酒，殷勤想见旧诸生。::||
明代::邹元标::圣主恩深贾谊才，风流又上豫章台。峨冠掩映云霄迥，彩笔凭陵日月开。铃响堂空疑乍至，鸟栖鹤唳喜重来。人传郡阁梅花瘦，夜夜精光烛斗台。::||
明代::谢迁::山前款段踏霜来，一笑迎门望眼开。会老纡徐重负约，登高强健尚能陪。鬓随年改缘多病，志与时乖愧不才。谩向空林叹摇落，寒香伫看绕亭梅。::||
明代::谢迁::经旬伏枕谢尘俗，竟日冥心怀古人。韦编逊志未三绝，泗水寻芳时一巡。静掩衡门遂潦倒，回思阿阁渐嶙峋。东窗晴旭炤蓬鬓，起来独步秋涧滨。::||
明代::谢迁::少陵有诗驱疟鬼，公诗亦合传万人。病眸真与缄并启，笑口不知杯几巡。西郊停云树杳霭，东篱采菊山嶙峋。芙蓉炤水秋未老，濯缨还共沧浪滨。::||
明代::谢迁::幽斋坐卧养衰疾，知天久矣宁尤人。未容白发便千丈，谁说愁肠时几巡。红树夕阳竞烂熳，碧山秋气增嶙峋。乾坤胜景肯辜负，还拟寻芳穷水滨。::||
明代::谢迁::小亭不到又弥月，佳节忽遇倍怀人。采芳篱下共谁语，索笑檐前空自巡。夙昔远游成汗漫，只今高兴犹嶙峋。天留老眼看秋色，杖藜更约双湖滨。::||
明代::谢迁::巢父掉头归海东，宜休亭结梅花中。岁寒一节良自许，春意满腔谁与同。白鹤放时客在户，翠禽啼处霜漫空。素心伊迩每来往，杖藜踏破云朦胧。::||
明代::谢迁::高冈直接扶桑东，小亭新构深谷中。主人自愧是逋逸，梅花却与孤山同。暗香一派出冰壑，清风万仞凌秋空。夜深纸帐眠未醒，角声吹起月朦胧。::||
明代::谢迁::鸿泥踪迹忘西东，旧业归老如梦中。漠漠唐虞世已远，悠悠孔墨将无同。也知三岛杳难即，但愿一尊长不空。咫尺相过亦非偶，望中云树常朦胧。::||
明代::谢迁::停车正自爱秋山，又喜儿曹共我閒。牛陇草深将犊卧，鹤巢云暝引雏还。樵苏作伴经岩谷，堂构随缘傍水湾。寒日茅檐长对面，承欢何用舞斓斑。::||
明代::谢迁::老来青眼只湖山，造物何缘妒我閒。尘翳本空宁是色，神光不远未全还。雾中霜树春三月，云外寒流玉一湾。却忆西林有玄豹，寻常欲就管窥斑。::||
清代::华蘅芳::宛转清歌不忍闻，酒痕无恙旧罗裙。香飘月窟应思桂，梦到高唐总是云。箧里尚留金蔽甲，书中空寄锦回文。可怜昨夜看牛女，银汉迢迢漏已分。::||
清代::华蘅芳::无端涕泗又纵横，闻尔骑鲸上玉京。旷代才华空老死，几人谣诼误平生。英雄有泪同悲命，流俗无知竞吠声。我似苍蝇君是骥，当时惭愧共驰名。::||
清代::华蘅芳::当年百战奏奇功，九派江流血尽红。故垒关心看旧址，居民挥涕说元戎。蜃嘘海气将成市，豚逐涛声渐起风。买得扁舟轻似叶，雨丝烟缕试推蓬。::||
清代::华蘅芳::大将声威压九州，数年力扼虎狼喉。天心毕竟存中国，地势从来居上游。夹岸旌旗俱楚垒，蔽江舟楫抵吴头。何时扫却搀枪气，不放长星犯女牛。::||
清代::华蘅芳::狐鼠凭依已十年，金陵王气渺如烟。覆师痛戒前车辙，得势喧传下濑船。拭目谛观新壁垒，潜心规略旧山川。从今倚啸东门去，不是胡雏亦惘然。::||
清代::华蘅芳::望洋奚必久咨嗟，江海波澜共一涯。从古岛夷先入贡，至今汉使许乘槎。辘轳辗水如喷雪，鞲籥嘘风尽变霞。剧喜楼船宽似屋，稳眠几认水为家。::||
清代::华蘅芳::海角孤城屡戒严，摩挲箧底旧韬钤。上书已分裘终敝，去国翻成突不黔。越俗竟无遗蟹稻，吴都犹自榷鱼盐。蓬莱总是蛟螭窟，云雾迷离莫久淹。::||
清代::华蘅芳::云气苍茫黯海漘，征车历辘古河滨。无须灵镜驱山魅，只少明珠避路尘。梦里家山喧鼓角，雨中楼橹蔽荆榛。鲁连不作田横死，屈指论才有几人？::||
清代::华蘅芳::历尽青山怨路遥，带围渐减旧时腰。南方香草徒惆怅，北地花枝更寂寥。此去亭旗休画壁，从来司马惯题桥。夜阑不作还乡梦，起剔残灯续解嘲。::||
清代::华蘅芳::梦里年华客里天，蓬飘萍泊更谁怜。齐纨似雪堪裁扇，燕女如花解弄弦。雁足尚羁千里信，马蹄已破万山烟。比来我亦疲鞭蹬，未扑征尘便醉眠。::||
明代::薛蕙::芳草如翠幄，亭亭冒岩阿。丹梯承晚映，碧涧写秋柯。日入烟雾满，夜来风雨多。预愁霜雪至，为乐恐蹉跎。::||
明代::薛蕙::绿竹自便娟，复值微风集。暝色飒将寒，秋声辍还急。琅玕欹易折，翠羽纷难拾。幽人最惆怅，揽衣空伫立。::||
明代::薛蕙::可怜池上楼，俯映池中水。点缀画难成，分明镜相似。云移荷芰下，鱼戏房栊里。素景一离披，知有微风起。::||
明代::薛蕙::君家洞庭畔，犹嫌去山远。园隈搆石岫，林际开云巘。迤逦带华池，崎岖入层苑。不载扁舟来，临流讵能返。::||
明代::薛蕙::徂谢迫遄期，悠邈成今昔。平生行乐地，仿偟睹遗迹。寒飙起危馆，曙露依幽石。象设尚如存，神游𦕈安适。::||
明代::薛蕙::风尘谢高韵，廊庙企鸿猷。适已道虽胜，匡时智弥优。德人鲜凝滞，大化任沉浮。终参子房幄，始泛䲭夷舟。::||
明代::薛蕙::荷屋积芳馨，蒲汀转幽敞。苍茫起暝色，寂历含秋响。白鸟狎鱼梁，丹莹入书幌。淹留江海思，旷绝风尘想。::||
明代::薛蕙::泉源出山下，蒲生遍汀曲。波中演漾春，沙际参差绿。离离映寒草，冉冉依荒竹。发地辟兰皋，临流葺荷屋。::||
明代::薛蕙::凤飞俯丹穴，龙游顾珠渊。神举岂无娱，冥期方眇然。哲人抗殊迹，昭世冠群贤。声华虽馆阁，赏寄乃山泉。::||
明代::薛蕙::白云覆秋水，桂树在中洲。美人行笑歌，攀援以淹留。朅来游宛洛，岁暮增离忧。著书子当归，迟我舣扁舟。::||
近现代::徐震堮::支颐默数桥南树。策策阵鸦摧急雨。青溪寂寞柳弯腰，几日西风吹不去。虫窗驼坐愁如絮。黄叶声中惊得句。一重树影一重帘，最是秋来难画处。::||
近现代::徐震堮::词卷苍凉，儒冠侘傺。先生头白京尘底。一棺万事总成空，天涯归骨知何地。袖墨犹新，楹书谁寄。江南愁杀闲桃李。西州花发旧经过，十年三下师门泪。::||
近现代::徐震堮::枳棘篱头野雀喧。小庭生意自欣然。屋外无山晴更好。添了。斜阳一树晚来看。料理清狂原不负。知否。人间难得睡乡宽。明约看花侬更懒。先办。三杯卯酒压春寒。::||
近现代::徐震堮::轻衫小杖随花住。道春在，花多处。落照家家归燕语。疏篱矮屋，炊烟几缕，淡画溪边树。人言三泖多佳处。甚日呼船去听雨。十里烟波鸥作主。渔蓑理罢，云帆沙鸟，收入襄阳句。::||
近现代::徐震堮::绕郭村村幽事，不教风雨相妨。唯将疏病送流光。一樽留客共，双屐为春忙。未改年时旧癖，宵宵枕藉书囊。四更斜月转吟窗。梦醒还似梦，花影欲扶床。::||
近现代::徐震堮::指点巢痕如故，年年归讯无愆。尊前相见便相怜。燕子于人何远。旧梦关情芳草，新愁对影飞绵。天涯地角一回旋。又到翠阴庭院。::||
近现代::徐震堮::岸帻听烟，指疏黄倦碧，西风林馆。雁阵破霜，书空暗缄瑶怨。萧寒恰称诗情，带几笔沙平崖断。谁知有，丹青难画，绮怀零乱。江上俊游远。记湖楼赌韵，醉题纨扇。缬眼冷红，犹作秾华相看。重来桂陌停车，已输却春光一半。愁展。比残鸦鬓秋惊换。::||
近现代::徐震堮::才开便怨飘零，无风尽日濛濛坠。斜阳院宇，浅寒城郭，白茫茫地。魂怯难留，路长愁省，梦轻无系。任狂随画毂，低窥绣户，浑不是，凌云意。回眼芳菲何许，笑匆匆、满园桃李。春阴帘外，一声啼鴂，繁华无蒂。化作浮萍，连江东去，是侬归计。问世间何物，供人留恋，洒无端泪。::||
近现代::徐震堮::十里垂杨飘古瓦。处处园亭，处处笙歌社。白纻春衫人似画。桃花乱扑闲车马。一笑归来春已谢。往事茫茫，付与深灯话。默数星光帘不下。半钩新月榆青罅。::||
近现代::徐震堮::东风吹老江潭树。一叶叶，随波去。多谢连江萍与絮。相看一例，涛翻浪卷，流向无人处。闹红深处帘栊暮。桃李春光等闲度。作计昌狂真自误。梦中啼唤，醒来犹怕，难向人前语。::||
近现代::程滨::痛饮龙头水一卮，泠泠沁入旧心脾。云何蕞尔倭夷国，都见河清海晏时？::||
近现代::程滨::拂过羲和日驭鞍，扶桑顶上作游槃。炎光逼烁无逃处，海底森森作广寒。::||
近现代::程滨::高城新筑薄云霞，不是当年太阁家。林外悲鸣玄影掠，依稀社鼓起神鸦。::||
近现代::程滨::波臣十万目鳏鳏，想得当年海色殷。千载斯文天欲丧，人间无处不崖山。::||
近现代::程滨::多少维摩身外朵，殷勤待我一时开。此花终是归于寂，润作昆池劫后灰。::||
近现代::程滨::何日东君解绨袍？垂杨未织绿丝绦。街声不到深深巷，泄露春光一树桃。::||
近现代::程滨::屈指人间又一春，依然大路满车尘。江南细雨商量梦，蓟北柔荑冷落人。::||
近现代::程滨::残碑十字影纵横，终古泬廖风雪声。百丈玄冰九原下，知君凛凛尚如生。::||
近现代::程滨::沧海幽幽静似潭，仙乡只在水中涵。云峰高处皑皑白，冰雪融时淡淡蓝。::||
近现代::程滨::常在深闺不许窥，芳名袅娜唤罗斯。腰身滚滚风情好，如晤开元一美姬。::||
近现代::薛昂若::三更时有炮枪声，隐约闻来左北城。国难期中年又过，愁柴愁米受虚惊。::||
近现代::薛昂若::大年三十更贫穷，米价飞涨买不通。煮茗敲冰天气冷，庭前腊雪待春融。::||
近现代::薛昂若::外无门扇内无床，四壁空空心里伤。购得旧窗姑整理，艰难经济苦商量。::||
近现代::薛昂若::扫除垃圾入房东，内子遗容犹在中。火食难开无米煮，且沽市酒把饥充。::||
近现代::薛昂若::走到城门一鞠躬，街前房屋尽烧空。家中墙壁虽犹在，锅灶毫无四面通。::||
近现代::薛昂若::遭兹国难两三周，财尽民穷犹断炊。不克乘桴浮海外，吟诗略可解吾愁。::||
近现代::薛昂若::希望和平不见和，无人能唱太平歌。双方让步调停易，战争延长唤奈何。::||
近现代::薛昂若::儿郎冒险入城中，被敌压迫作苦工。经过家门不忍睹，户窗打尽物皆空。::||
近现代::薛昂若::烽火刀兵夜夜然，中华安靖望何年。全家寄旅符祥巷，一枕战风那得眠。::||
近现代::薛昂若::数代书香德望隆，锦心绣口有家风。诗人自古称诗窖，恨我耋年窖不通。::||
近现代::程滨::痛饮龙头水一卮，泠泠沁入旧心脾。云何蕞尔倭夷国，都见河清海晏时？::||
近现代::程滨::拂过羲和日驭鞍，扶桑顶上作游槃。炎光逼烁无逃处，海底森森作广寒。::||
近现代::程滨::高城新筑薄云霞，不是当年太阁家。林外悲鸣玄影掠，依稀社鼓起神鸦。::||
近现代::程滨::波臣十万目鳏鳏，想得当年海色殷。千载斯文天欲丧，人间无处不崖山。::||
近现代::程滨::多少维摩身外朵，殷勤待我一时开。此花终是归于寂，润作昆池劫后灰。::||
近现代::程滨::何日东君解绨袍？垂杨未织绿丝绦。街声不到深深巷，泄露春光一树桃。::||
近现代::程滨::屈指人间又一春，依然大路满车尘。江南细雨商量梦，蓟北柔荑冷落人。::||
近现代::程滨::残碑十字影纵横，终古泬廖风雪声。百丈玄冰九原下，知君凛凛尚如生。::||
近现代::程滨::沧海幽幽静似潭，仙乡只在水中涵。云峰高处皑皑白，冰雪融时淡淡蓝。::||
近现代::程滨::常在深闺不许窥，芳名袅娜唤罗斯。腰身滚滚风情好，如晤开元一美姬。::||
近现代::张力夫::梦回犹系草原行，三谢先生礼遇情。夏季逢还约冬季，红城别复聚青城。兴安岭上松风续，五塔寺前霜月盟。敏思讷言神共守，诗家新旧岂分明。::||
近现代::张力夫::体态崔巍胆气豪，英雄自古出蓬蒿。红城月皎宜相赏，碧野云低好共遨。明日浮生分道路，今宵抵死纵醇醪。他年兼济须珍重，血压诗才莫等高。::||
近现代::张力夫::手把红旗昔弄潮，鲲鹏万里驭扶摇。忍看城邑流亡苦，痛责官场豺虎骄。湘水潺湲时入梦，草原空阔任飞雕。功成意向东山卧，一曲高吟守寂寥。::||
近现代::张力夫::陶然柳色到新圻，呼酒登楼槛可依。一镜波光云去杳，数枝花影蝶来稀。白鸥只近城南客，青眼互加身上衣。论罢兰亭休禊事，升沉不复问天机。::||
近现代::张力夫::影寺黄昏影寺秋，时听山鹊语啁啾。村夫质朴归为侣，峡谷峥嵘唤作沟。双塔峰移云变幻，一帘瀑挂涧深幽。夜来唯恐丹枫落，复遣身形醉梦游。::||
近现代::张力夫::信有前缘未了清，三番造访客犹惊。碧潭深邃龙蟠否，石虎崔嵬谁落成。水溯源头朝凤壁，神游太古惑凡生。痴来忽涌泪盈睫，悲喜无端真莫名。::||
近现代::张力夫::彼岸浮来此岸行，香樟幽径雨声声。风摇竹隐莲台寂，潮拥鸥回梵海平。乐土随缘长作伴，柔沙代纸暂留名。拜他千手还千眼，吩咐云开为我晴。::||
近现代::张力夫::道是浮生等一沤，名山事业且从头。逐云车入琼台谷，化雨风归玉洞秋。自省韩湘箫断续，相怜阮肇梦优游。国清隋塔惊还在，默对东西涧水流。::||
近现代::张力夫::闲忆钟徽俞瑞琴，案间普洱并银针。自娱盘盏消清夜，同守居庸惜素襟。陆茗色浓汤不苦，陶诗语浅意何深。可曾嗔我迟无谢，知畏拈花两会心。::||
近现代::张力夫::都市红衫聚作群，反贪声浪势干云。游行竟也闹天府，静坐居然嘲圣君。坦克轰鸣来浩浩，机枪狂扫向芸芸。笑他阿扁真无用，何不招之野战军。::||
清代::张玉纶::愁见棠花满路红，聊因修褉出城东。都将旧事付流水，尽敞虚怀当惠风。洛邑销沉王气歇，金人湮没霸才空。此生不过蜉蝣寄，诗拟羲之感慨同。::||
清代::张玉纶::英气横眉宇，群儿那足论。相惊呼小友，溺爱等诸孙。鸢马閒情少，诗书素好敦。鹏抟知在迩，还望访蓬门。::||
清代::张玉纶::君素少称许，胡为誉独过。定知相爱甚，翻觉抱惭多。袜线难成寸，蹄涔苦不波。逢人休说项，无赖是狂歌。::||
清代::张玉纶::蔼蔼春风座，雍雍大雅歌。胸襟媲湖海，文笔挽江河。立品秋金鍊，观书月镜磨。留都式多士，旧学那愁讹。::||
清代::张玉纶::芳名传蜀黍，嘉种遍辽东。盛夏千竿绿，当秋万穗红。影全迷渭竹，色欲艳江枫。漕运天仓满，飞随海舶风。::||
清代::张玉书::项王祠枕长河水，拔山气沸惊涛起。阴森白昼啼鼪鼯，萧瑟西风黯菰米。座傍乌骓伏不鸣，馀怒犹欲乘云腾。想象悲歌出垓下，可怜遗恨迷阴陵。英雄坎壈识天意，失路东归亦何济？万户轻身赠故人，一死何颜见义帝？往事东流逝不回，雌雄壁垒空尘埃。君不见下相城头望丰沛，樵歌暮上歌风台。::||
清代::张玉书::六代繁华有中兴，浇愁倾尽酒三升。画船箫鼓春如海，便逐东风到秣陵。几度秦淮打桨行，河房士女夜吹笙。栖鸦流水传佳句，总为亚男得盛名。玉树江山百感何，白门杨柳影婆娑。舟回三十六陂月，醉听吴侬白纻歌。青溪楼上小勾留，灯火连宵璧月收。一霎南朝春梦醒，可怜淮水自西流。::||
清代::张玉书::大雅扶轮力不疲，频开盛会继南皮。论交我愧非东野，知己君诚似退之。海国鸥盟应共守，骚坛牛耳每相期。吾侪图报无多物，一个银瓶一首诗。艺苑蜚声笔一枝，天真醇朴是吾师。学穷宋理词能达，吟洽唐音句绝奇。静坐人皆慕明道，寡言我欲拜钦之。从来汐社关心甚，海内风骚仗主持。::||
清代::张玉书::銮舆晓出传宫漏，万乘春蒐控玉鞭。十二羽林雕辇后，三千犀甲幔城前。招摇色映长堤直，华盖香凝禁树妍。脱臂饥鹰霜距疾，嘶风彀骑雪花拳。龙鳞乍晃云霄上，虎旅同趋日月边。褒鄂宗臣张左纛，薛岐帝胄领中权。衔枚受律连营肃，射柳分弓七札穿。觱篥声中看队列，铙歌曲里促觞传。丁宁诸将投戈日，长忆先皇讲武年。驷介踏云还紫禁，六飞扶日下青天。威驰塞北名王垒，风靖滇南涨海烟。指顾销兵资庙略，两阶舞罢谱虞弦。::||
清代::张玉书::六纛双旌隐画扉，月明霜白路人稀。燕归不识将军垒，犹认乌衣旧宅飞。::||
清代::郑孝胥::前身为老卒，夜夜登戍楼。一生看太白，不知春与秋。今我复何为，山川非夕游。杜门独长啸，兵戈送白头。夙根殊未忘，闻鸡如有求。终年起残夜，哀思变明幽。世乱须至人，安知非楚囚？及我老未衰，为君著兜鍪。::||
清代::郑孝胥::仁者不违仁，造次与颠沛。斯时念未起，犯险曾不悔。吕公有族侄，游反夜方晦。严寒忽失足，水深不可厉。同行空惊叫，相顾莫为计。吕公径赴水，挽侄履平地。重裘虽尽湿，勇气真盖世。定知有神助，欢喜失狼狈。坐言与起行，抚己每多愧。瞑目试思之，勿遽矜我辈。::||
清代::郑孝胥::文字久不磨，形骸倏已改。何为恋人间，一瞬即千载。强令短者长，短长究安在？我今恨渠短，自谓犹有待。朝来昨既失，夕至昼奚逮。始知逝川叹，圣者难自解。长逝等无归，岂必归为鬼。形声术可留，神识还真宰。文字固非道，聊复托生死。::||
清代::郑孝胥::天地独不变，未足释我疑。所疑天与地，生死亦潜移。人生时苦短，古今渺无涯。昧哉漆园叟，无生尔何知。旁观似甚明，自逝夫谁欺？日月为我魂，山川为我尸。中有吊古者，悲歌复在斯。造物无所爱，万形纷奔驰。死状竟何如，试为吾言之。::||
清代::郑孝胥::病革忧交攻，惶瞀苦无计。一朝气遂绝，心知即长寐。眼看尸入棺，骨肉从此弃。见棺不见人，哀怨将何冀。如何棺又去，遗像空相视。人尸与棺像，变化一至四。他年当为坟，百岁同入地。亲爱未尽亡，死别饶馀味。留名称不朽，万古付涕泪。::||
清代::郑孝胥::陈尸俨在床，昏眩忽如梦。存亡孰主宾？非悟亦非恸。委蜕良自佳，造化试博控。鱼潜为鸢飞，久羁等一纵。魂魄犹乐生，亿测恐难中。哀情譬初割，未免护新痛。此境行及我，万古迫相送。苟生正可羞，不死嗟安用。::||
清代::郑孝胥::昧爽赴吴淞，落日归黄浦。挟书独往来，海鸥久为伍。锡名乃曰胜，好胜由尔父。未明唤儿起，去去不言苦。回头望楼窗，目力尽街树。饥饱儿自知，风雨儿自禦。安知尔已伤，精髓暗中腐。卧床未十日，到死无一语。无穷父子情，草草遂终古。倚楼默自失，泪眼复何睹？::||
清代::郑孝胥::灵真伏我旁，我意殊不觉。一朝忽然去，百身那可赎。寻渠诗中语，缥缈如鸿鹄。海山不成归，无故辄歌哭。既云厌人世，何事犹苦学。繁华绝所好，惟学为子毒。得天盬其脑，解脱诚已酷。盖棺宁无恋，号泣罗骨肉。修短定虚名，毕生自多福。::||
清代::郑孝胥::石斋自视千载人，馀事卓荦皆绝伦。晋贤风流所不耐，安能媚世书洛神。平生尊经复守道，《孝经》百本为世珍。五孝五诗实错简，妙解谛当义乃伸。舍经论书亦无匹，用意严重趋艰辛。此书此人等劲烈，何异地上行麒麟。涉江无意忽得此，自讶暴富非长贫。但当持此一当百，他人纵美难并陈。::||
清代::郑孝胥::婺源一败死得所，至刚塞天世谁伍？怪公结习殊未忘，意定神閒视千古。知不可为而为之，厉叔不平犹报莒。吾侪忍死欲何为，手捧奎章愧吾主。::||
近现代::谷海鹰::弱质耽吟，孤怀慕道，良宵惯守空灵。恩怨随风，閒中鬓雪微萌。飘痕隔世云边梦，辨依稀、绪乱魂惊。叹重逢、物换人非，忘却前盟。兰襟怕绾相思结，任三春花月，都逐浮萍。料理幽窗，几函贝叶黄经。迷情卜币窥天意，记当时、雨漫烟城。拂钿徽、欲奏阳关，指涩弦凝。::||
近现代::谷海鹰::惊噩耗，恨无常。缺月眠云倦倚窗。岁月有情留淡影，断痕心事绕回肠。::||
近现代::谷海鹰::飏秀发，沐清风。驻影花前笑靥红。毕业册间题戏语，此身曾嫁女郎中。::||
近现代::谷海鹰::偷折蕊，漫凭栏。笑语斜阳药圃边。功课倦抛寻逸趣，素裙相对卜情缘。::||
近现代::谷海鹰::逐水偎花，淩虚堕溷，三生一任风媒。薄倖春心，拚教绮梦成灰。纵将万缕垂丝结，也难留、弹指芳菲。莫轻粘、绣帐红鸾，圆月清辉。同潸点点天涯泪，有多情词客，暮听鹃啼。彩翼华光，消磨冷墨残杯。吟襟珍重飘零处，荐馀香、浊世相依。奈明朝、聚散无凭，且恁徘徊。::||
近现代::谷海鹰::贪折高粱秆，偷尝扁豆花。夕辉铺地幻金砂。嬉戏忘还家。呼啸群童战，腾挪幼树爬。人前炫耀一身疤。顽劣赛男娃。::||
近现代::谷海鹰::柳絮黏春飏绮梦，撩红半圃蔷薇。斜阳心事彩云知。归禽啼落蕊，新翠浴金辉。忙处情閒閒处闷，小窗探出柔荑。轻绒堕手又扇飞。无端成聚散，久伫一低眉。::||
近现代::谷海鹰::如梦芳华揽镜空。星星鬓影暗双瞳。情天幻网恩成怨，雪爪鸿泥西复东。肥瘦绿，浅深红。捲帘又是海棠风。年来心事徵爻卦，一点玄机燕语中。::||
近现代::谷海鹰::自恐情多损道根。空花迷却旧精魂。难消累劫阴阳数，重省莲池般若因。身外梦，梦中身。此生应悔蹈红尘。良宵惯向灵台守，辜负人间烂漫春。::||
近现代::谷海鹰::娥眉自古英雄误。血泪丹青驻。仙乡寂寞恋尘寰。艳魄娇容青帝也垂怜。江山不识恩和怨。依旧春无限。至今怕听楚声歌。隐去京华风月任蹉跎。::||
清代::钱念生::种出空山。更铅华洗尽，别破花关。灵根近移深院，称此悠闲。况又芳馨竟体，供瓷斗、格外清妍。孤高问谁似，野菊疏梅，伯仲之间。护兰情脉脉，问灵韵去后，几度凄然。从今得意，合教相对忘言。未许蓬蒿甘老，伴佳人、暗与流连。盈盈小窗畔，瘦影如侬，越地相怜。::||
清代::钱念生::出手枝高，恁般细蕾寒成簇。暗香生玉。牢把葳蕤束。最早春光，又恐春光促。低低嘱。慢些开足。不许风丝触。::||
清代::钱念生::彻骨五更风。吹聚霜浓。寒帷更觉冷重重。瘦竹声声敲不住，涛涌虬松。淡日忽朦胧。烟雾轻笼。封姨暗暗弄神通。想是欲传梅信息，特地寻侬。::||
清代::钱念生::一样清辉，许多寒气。玻璃澄澈冰轮里。近人流欲湿侬衣，万分爱惜眠还未。光动帘珠，影横窗绮。空阶泼冷浑如水。果然暗地约姮娥，夜寒偏耐雕阑倚。::||
清代::钱念生::昨夜长空烟雾里。凛冽西风，暗地生寒峭。冒冷推窗才始晓。千山一抹青春老。日乍红时阴变了。料也情多，怕损飞花貌。便算侬家祥瑞早。阶前玉树天然好。::||
清代::钱念生::闲愁如许。心小难藏贮。幻出丝丝飞欲去。又被眉峰锁住。亭亭独立阶西。此心试问谁知。只有怀中明镜，照伊一点情痴。::||
清代::钱念生::风急寒吹早，灯昏绣懒挑。飕飕飒飒打芭蕉。暗把梦魂惊散。小窗寮。气逼秋衾冷，声和落叶飘。凄凉无限此清宵。便没些儿离绪，也魂销。::||
清代::钱念生::风风雨雨。暗地相催，春光到此将别。欲待款留，无计反增凄切。东君怎不体谅，促春回、把人抛撇。更望里，尽销魂、只见落红堆积。每到春归时候。便引起、愁肠细丝如织。杜宇声声，不管旧时相识。枝头报春去也，恁忘情、了无怜惜。怎似我，倦伤春、还恋此日。::||
清代::钱念生::风雨连绵不断。残韵馀香零乱。著意留春，难将春绾，转眼红妆换。寂寂小庭飞片片。花梦可怜谁管。最算是多情，怜香蛱蝶，犹是寻花伴。::||
清代::钱念生::春一线。几点梅花新绽。残雪初融莺未啭。青归杨柳眼。几缕轻风剪剪。怕煞寒生庭院。依旧小楼帘半捲。待他双燕转。::||
近现代::周作人::中庭有梧桐，亭亭如华盖。碧叶手掌大，荫庇诸蝉类。繁荣极夏日，倏值岁时改。时光不可见，日日夺苍翠。桐子已黄熟，收入童儿袋。萧萧秋风起，飘然一叶坠。蝉声俄寥落，渐以促织代。却惊懒妇心，寒衣未补缀。::||
近现代::周作人::陶公昔乞食，鲍叔曾解衣。古人去我久，不意复见之。我非生君子，固穷亦奚辞。愧不信冥报，致谢徒虚词。平生弄笔墨，妄想作法施。立言终空幻，半偈只自怡。且当啖牛肉，醉倒土地祠。兀兀却复醒，吟此一首诗。::||
近现代::周作人::往昔读野史，常若遇鬼魅。白昼踞心头，中夜入梦寐。其一因子巷，旧闻尚能记。次有齐鲁民，生当靖康际。沿途吃人腊，南渡作忠义。待得到临安，馀肉存几块。哀哉两脚羊，束身就鼎鼐。犹幸制熏腊，咀嚼化正气。食人大有福，终究成大器。讲学称贤良，闻达参政议。千年诚旦暮，今古无二致。旧事倘重来，新潮徒欺世。自信实鸡肋，不足取一胾。深巷闻狗吠，中心常惴惴。恨非天师徒，未曾习符偈。不然作禹步，撒水修禊事。::||
近现代::周作人::中原有市镇，不幸遇兵燹。屋破人尽去，唯存狼与犬。狼从山中来，犬是村中产。相会废墟中，废墟归总管。狼本无所为，志在得片脔。手法有祖传，不知恩与怨。犬虽出狼族，忠义性不变。每见生客过，虑为主人患。跳踉相追逐，垂舌杂呼喘。旅人狼狈去，一口或难免。不知旧主人，洋场正避难。安卧高楼中，身心甚康健。侍卫固徒劳，勇猛可示劝。待得太平时，为作《八犬传。::||
近现代::周作人::顷与友人语，谈及《白蛇传》。缅怀白娘娘，同声发嗟叹。许仙凡庸姿，艳福却非浅。蛇女虽异类，素衣何轻倩。相夫教儿子，妇德亦无间。称之曰义妖，存诚又善善。何处来妖僧，打散双飞燕。禁闭雷峰塔，千年不复旦。滦州有影戏，此卷特哀艳。美眷终悲剧，儿女所怀念。想见合钵时，泪眼不忍看。女为释所憎，复为儒所贱。礼教与宗教，交织成偏见。弱者不敢言，中心怀怨恨。幼时翻弹词，文句未能念。绝恶法海像，指爪掐其面。前后掐者多，面目不可辨。迩来廿年前，塔倒经自现。白氏已得出，法海应照办。请师入钵中，永埋西湖畔。::||
近现代::周作人::越人与水狎，断发而文身。入水斗蛟蜃，不闻畏水神。希腊有神女，常居河海滨。年少美容颜，可畏亦可亲。时就凡人戏，解佩致殷勤。诗画多取材，流传为世珍。尝读如梦记，乡曲记传闻。池沼有主者，类是龙蛇伦。常悦人间女，拉致为婚姻。是名阿玉池，绿水不生纹。水在四行中，柔媚最近人。舟楫通远地，罟网获巨鳞。食饮并盥濯，切身多欢欣。一朝入水底，忽尔为波臣。变作河水鬼，水际永沉沦。平生居水上，一死原无论。独惜乐水意，不及怀土殷。流水有情意，死生不可分。生时承爱抚，死亦获温存。所当爱海女，无愧水乡民。::||
近现代::周作人::凉风起夜半，秋虫鸣前庭。细听非促织，乃是油唧呤。因风送繁响，恍如振银铃。反复鼓哀调，急迫难为听。剧怜黑大汉，何缘作此声。将是唱恋歌，当户理鸣筝。及时不见采，将随秋草零。造物乐有物，众生执此生。生生实天意，仁义乃俗情。方向既自定，道路所由成。人生诚微末，智力庶可凭。若不造幸福，空负灵长名。哲人重自然，高论涉杳冥。倘欲返本真，应学秋虫鸣。::||
近现代::周作人::往昔读诗话，吾爱袁随园。摘句有佳语，前人加朱圈。亦稍发议论，少年常爱看。及后重取阅，相隔五十年。影迹模糊在，味道不新鲜。多言尹相国，如见时胁肩。所喜重性灵，主张近公安。却独以此故，见怒于时贤。恶口章实斋，反复妇学篇。浙学分东西，派别故俨然。::||
近现代::周作人::忆昔读《笑林》，著想多妙绝。小妖作变怪，忽被净瓶吸。魔王旋降服，喽啰悉得出。王慰诸魔众，苦饿曾几日。答言饿尚可，几乎挨挤煞。微言妙得间，一语发笑噱。更有川柳诗，字数才十七。讽刺世俗情，善能搜间隙。亦或咏史事，情事写历历。文王访太公，徐步近水侧。钓得鱼儿否，负手搭讪说。一曲渭水河，逼真过演剧。谐谑虽小道，亦是一艺术。伺机窥要害，一攫不容失。贤达善大言，满纸语剌剌。无怪初学者，展卷眼生缬。::||
近现代::周作人::《宋书》传隐逸，首著陶渊明。名文归去来，所志在躬耕。本来隐逸士，非不重功名。时艰力不属，脱然谢簪缨。人不可无势，桓温语足征。孟嘉亦豪杰，尺寸无所凭。偃蹇居掾属，徒为蝼蚁轻。五斗悔折腰，此意通弥甥。细读孟君传，可以知此情。俗儒辩甲子，曲说徒瞢腾。::||
清代::汪徵远::秋山钟梵寂，萝径上崔嵬。意想不到处，峰峦忽尽开。石床平落叶，古壁满荒苔。更羡孤云逸，松颠自往来。::||
清代::汪徵远::深松寒白石，僻路到人稀。仰见高峰顶，孤僧采药归。云多从杖起，鸟不上山飞。薄暮一声磬，猿公来款扉。::||
清代::汪静娟::鸾笙吹醒鸳鸯梦。零缣断墨须珍重。春去冷苔衣。落花红乱飞。清才高咏雪。小劫罗浮蝶。吟阁剩斜晖。遗芳魂不归。::||
清代::汪端::清梵鱼山夜月寒，松花如雨落仙坛。绮窗初试金壶墨，写罢灵飞更画兰。瑶笙吹彻羽衣凉，瑟瑟微波梦碧湘。解为幽花写秋影，玉人原是杜兰香。::||
清代::汪端::南唐砚山不可见，人间犹剩南唐砚。香姜铜雀久销沈，幻出秦宫云一片。六国蛾眉竞晓妆，歌台舞殿起阿房。星荧明镜骊山远，涨腻凝脂渭水香。四围错落珠玑细，粉晕斑斑黛痕翠。临波想见卷衣人，玉姜艳逸文馨丽。深锁长门卅六年，鱼膏银海閟重泉。御沟空照秦时月，春水流花冷暮烟。楚人一炬悲焦土，留得残砖碧苔古。建业文房好护持，钟山小隐风流主。金镂应填绝妙词，新声曾谱恨来迟。红罗亭榭瑶光殿，知付娥皇付保仪。一行题跋忠宣笔，昆刀细划龙山雪。早春独殿赋梅花，不碍广平心似铁。何处香花识旧墩，百年流转到清门。松烟寒滴蟾蜍泪，兰篆红销晰蜥蜴魂。秦台未到吹箫处，秦山尚有宫人墓。澄心堂纸玉管毫，夜镫还写《阿房赋》。::||
清代::汪端::节母程，嫔于孙，阅六载，琴瑟敦。夫夭亡，妾无子，死从夫，生何恃。堕楼不死神扶持，投缳复被旁人知。舅姑来，向妇泣，两叔未娶亲发白，汝夫不幸归黄泉，汝宜代夫尽子职。舅姑言终妇泪流，妇敢先死贻亲忧。良人地下姑少待，此身暂为双亲留。下抚两叔，上持舅姑。数年月照罗帏孤，夫已墓木拱，妾亦泪眼枯。嗟哉！两叔相继殁，舅姑心摧妇泣血。所遭竟如此，天心讵可测。鬻我嫁时钗，开我镂金箱，为翁置妾延烝尝。叔生未几翁姑亡，孤嫠吊影增凄凉。族中鬼{巾惑}凭陵久，茕茕衰门妾独守。叔长娶妇妇举男，妾抱字之夫有后。画荻丸熊心力瘁，儿年十八游伴水。儿游泮水母心喜，可见舅姑夫子矣。六十八年完节身，生固非生死非死。呜呼，立孤难，死节易，婴与杵，当年事。处易不得乃处难，请看桐乡节母茹荼志，巾帼须眉固无异。::||
清代::汪瑶::飞雨过群岭，篮舆陟翠微。幽径入松际，轻风吹人衣。高士有遗迹，想见疏凿时。老屋就深树，寒泉泻平池。墓梅双虬龙，屈铁盘高枝。缅怀硕人轴，偕隐赋乐饥。已辞梁栋材，自远太庙牺。一门擅文藻，渊雅良可师。予亦慕高隐，愿采商山芝。鹿门期可遂，怀古生遐思。::||
宋代::汪熙::为访远公去，筇支石径斜。林风战枯叶，岩日曝寒花。石古重摹字，泉甘试瀹茶。寻春虽有约，我欲泛银槎。::||
清代::汪漱芳::落叶下庭除，凉风被原野。四顾何泬寥，万象空潇洒。秋士例悲秋，含凄向谁写。黄菊惨不芳，采之不盈把。邻不来二仲，谁与倾三雅。秃笔黯无光，哦诗亦聊且。不辞拥鼻苦，所伤和歌寡。明月恰有情，徐徐下檐瓦。起舞招明月，徘徊月之下。月来复月去，中庭露华泻。::||
清代::汪漱芳::罡风吹雪散云关，一片愁心万壑间。剩与行人助行色，风看杨柳雪看山。::||
明代::苏葵::天上星辰地上官，铜章休作割鸡看。须知太史循良传，便与乾坤永不刊。::||
明代::苏葵::芳名速似置邮驰，甲第峥嵘淡墨馡。卤簿森然胪唱罢，玉阶香雾正霏霏。::||
明代::苏葵::金粟花开袭殿香，无人曾识折花郎。银桥玉宇浑窥遍，惊得姮娥彻晓忙。::||
明代::苏葵::绿芹香霭杏芳菲，童冠知谁是浴沂。看罢六经芸阁暖，此心元并古人驰。::||
明代::苏葵::满院清光夜未分，离人对此易消魂。冰轮却在巴山上，也照梅花岭外村。::||
明代::苏葵::犁困黄牛嚼草芽，溪流低护石田斜。农人两两事鸡卜，卜得汗邪定满车。::||
明代::苏葵::近山苍翠远山微，似有如无更觉奇。几日胸中有全画，丹青从此不须披。::||
明代::苏葵::汉阴抱瓮岂知劳，自后人间尽桔槔。欲话此心谁复许，杖藜吟笑过江皋。::||
明代::苏葵::不独风寒月亦寒，无风良月上栏杆。十年留得青毡在，坐展西铭剪烛看。::||
明代::苏葵::寒虫唧唧树萧萧，无奈羁怀纵酒瓢。坐到二更三点彻，忽然疏雨入芭蕉。::||
近现代::许南英::曲折入幽径，石畔起孤亭。水已僧眼碧，山亦佛头青。::||
近现代::许南英::路旁有盘石，少坐歇游踪。下有最清水，上有最高松。::||
近现代::许南英::竹兜轻又快，五步当十步。彳亍阡陌间，牛与人争路。::||
近现代::许南英::入山不见人，古树如人立。偶逢行脚僧，圆顶顶尖笠。::||
近现代::许南英::相别已经年，快睹春风面。空山有冷香，深情托纨扇。::||
近现代::许南英::云积高于天，云消深于渊。蹇驴亦饥渴，忍冻吸冰泉。::||
近现代::许南英::朔风捲地来，飞云连天积。日暮芝罘山，轮蹄一孤客。::||
近现代::许南英::破晓事晨征，冬山尚酣睡。偃蹇不胜寒，白云为之被。::||
近现代::许南英::郎妾各西东，隔住莲花路！不及野鸳鸯，东西任来去。::||
近现代::许南英::大纛朔风飘，将军杀气骄。纵鞭驱怒马，夺取玉龙标。::||
近现代::崔荣江::寂寥雄隘夕阳熏，鼓角千年息不闻。但看唐旌风猎处，衔芦归雁过高云。::||
近现代::崔荣江::胡沙岂瘗北山雄，雉堞疑藏汉劲弓。百里黄龙今暂蛰，亦蟠首尾锁西东。::||
近现代::崔荣江::远樵归矣别云深，高瀑流弦响似琴。砥砺生涯松作骨，犹存一点爱兰心。::||
近现代::崔荣江::斧斤斫木寄生涯，安以薪柴斗米赊。许濯山尘掬一瀑，为伊顺采小兰花。::||
近现代::崔荣江::半世行藏两袖尘，随云舒卷不由人。逐流幸未教心死，留待来生说认真。::||
近现代::崔荣江::青衫无蔽世间尘，一径横柯总羁人。便斫多年归董道，回眸恍惚失天真。::||
近现代::崔荣江::欲理愁丝绪更多，谁赊一计转平和。无人枕入荻花梦，寒柝声中将夜磨。::||
近现代::崔荣江::今年秋里伫离尘，不怕泠风怕别人。剩是空闺看烛泪，独孤更觉夜寒真。::||
近现代::崔荣江::帘卷泠风落玉尘，中宵孤烛滴愁人。欲残红蜡灯花小，往事憧憧看不真。::||
近现代::崔荣江::寺临绝顶有嶒崚，霜月更寒教夜凝。钟鼓僧眠归阒寂，佛前不灭是莲灯。::||
清代::戴亨::冈回水抱陟还涉，紫气氤氲射眉睫。悄悄无声一夜霜，归途马上看红叶。::||
清代::戴亨::百年踪迹感飘蓬，兀坐萧斋听早鸿。纸帐梅花孤客梦，月明几度换秋风。::||
清代::戴亨::菱塘荇渚受凉风，渔唱鸥吟夕照中。举目骇看天水外，云峰千笏插晴空。::||
清代::戴亨::河梁怨别酒方酣，凛凛清霜拂剑镡。几日莺花春事尽，空教离思满江南。::||
清代::戴亨::草泥郭索遍江干，匡满玄黄菊未残。把酒持螯秋正好，不应空作画图看。::||
清代::戴亨::惨惨寒声一夜雪，千章乔木经摧折。劲节排风能力持，后凋不独称松柏。::||
清代::戴亨::阴云如墨树苍黄，空谷无人雪满冈。野雀集枯甘寂寞，不随春燕入雕梁。::||
清代::戴亨::天涯久客厌秋频，蟋蟀声悲泣露筠。孤馆深宵愁不寐，入帘残月静依人。::||
清代::戴亨::谩誇水镜别妍媸，一夕严风异昔时。我自不嫌寒彻骨，独留冰鉴照须眉。::||
清代::戴亨::竹影横阶月色凉，秋风淅淅洒衣裳。惊心忽听南归雁，回首云山万里长。::||
清代::戴亨::冈回水抱陟还涉，紫气氤氲射眉睫。悄悄无声一夜霜，归途马上看红叶。::||
清代::戴亨::百年踪迹感飘蓬，兀坐萧斋听早鸿。纸帐梅花孤客梦，月明几度换秋风。::||
清代::戴亨::菱塘荇渚受凉风，渔唱鸥吟夕照中。举目骇看天水外，云峰千笏插晴空。::||
清代::戴亨::河梁怨别酒方酣，凛凛清霜拂剑镡。几日莺花春事尽，空教离思满江南。::||
清代::戴亨::草泥郭索遍江干，匡满玄黄菊未残。把酒持螯秋正好，不应空作画图看。::||
清代::戴亨::惨惨寒声一夜雪，千章乔木经摧折。劲节排风能力持，后凋不独称松柏。::||
清代::戴亨::阴云如墨树苍黄，空谷无人雪满冈。野雀集枯甘寂寞，不随春燕入雕梁。::||
清代::戴亨::天涯久客厌秋频，蟋蟀声悲泣露筠。孤馆深宵愁不寐，入帘残月静依人。::||
清代::戴亨::谩誇水镜别妍媸，一夕严风异昔时。我自不嫌寒彻骨，独留冰鉴照须眉。::||
清代::戴亨::竹影横阶月色凉，秋风淅淅洒衣裳。惊心忽听南归雁，回首云山万里长。::||
明代::宋琬::何年攘臂此山头，风俗传闻两督邮。蜀国至今悲杜宇，楚人终是恋鸿沟。沧桑屡换身安属，朝市频更怒未休。怪事荒唐君莫笑，古来党祸本清流。::||
明代::宋琬::步屟临皋芳草生，断崖千尺夕阳横。赋成《赤壁》人如梦，江到黄州夜有声。雪后归鸿频代谢，渚边孤鹤自哀鸣。烟波极目凭阑客，载酒还应酹月明。::||
明代::宋琬::冰雪河梁送汝归，至今乌鹊尚惊飞。未辞羽翮悬弓𥐊，何事风波及钓矶。梁狱有书愁按剑，秦庭几客赋《无衣》。悬知执手还如梦，颜鬓年年半已非。::||
明代::宋琬::侧身东望独含愁，尺素俄传解我忧。党祸得无惊范母，故人来必是王修。欲投豺虎呼苍昊，肯使钱刀感白头。侠骨未妨频煅炼，若卢扉里醉乡游。::||
明代::宋琬::昭丘南望郁苍苍，有客鸣榔过武昌。楚国菁茅初入洛，汉臣词赋旧怀湘。月明挂席闻鸿雁，秋老登楼见凤凰。若到江南逢小谢，寄言幽梦满池塘。::||
明代::宋琬::柳色依依边马鸣，故人万里赋西征。汉江旧绕褒斜谷，蜀道新悬骠骑营。碛里梅花春不度，楼中羌笛夜偏清。相看怀抱萧条尽，陇水秦云雁几声。::||
明代::宋琬::白项乌啼接曙晖，条风依约满圜扉。非关潘岳为郎拙，自是虞翻与世违。沧海尚悬逋客泪，清霜宁为贱臣飞。故园鸥鹭应相诮，辜负三春薜荔衣。::||
明代::宋琬::漠漠阴风吹草莱，故人悲喜更衔杯。竞传河朔陈琳檄，谁念江南庾信哀。避地何如金马署，伤心莫问柏梁台。蛾眉自昔逢谣诼，嗟尔登高作赋才。::||
明代::宋琬::才从双屐探梅萼，忽送孤帆折柳条。唳鹤滩头春欲尽，鹔鹴坡上梦方遥。生徒南郡悲长笛，词客西京有洞箫。我亦因君动归思，那能长住伯通桥。::||
明代::宋琬::宿草萋萋几度春，招魂不返大江滨。安知嗣祖非为福，况有要离可作邻。良友心期为楚些，孤儿风貌是吴人。西风似剪吹残烛，三复遗文泪满巾。::||
明代::陈圭::腾身飞鸟上，天影四围看。人语响空碧，江心生暮寒。云开三楚地，风扫五溪蛮。岁晏应闻捷，斜阳同倚栏。::||
清代::陈名慎::掩映柴门曲径通，晚宜凉月晓宜风。愁生绿绮三弹后，春在青帘一望中。几缕柔情丝可绾，廿番花信尽难工。羁怀是处容消遣，且听莺声倚短筇。::||
清代::陈名慎::絮语缠绵两意同，忍教萍迹忽西东。只今牢繫长堤马，从此无烦远塞鸿。绿意满前风似箭，黄昏有约月如弓。千条万绪横塘路，牵惹桃花别样红。::||
清代::陈名慎::少妇凝妆斗晚霞，所思人尚隔天涯。玉关惆怅东风杳，香陌逍遥客路赊。细雨疏帘看乳燕，夕阳古渡带栖鸦。岂宜听澈骊歌唱，空触芳心怨岁华。::||
清代::陈名慎::渡江乍见柳条条，几处渔家隐画桥。漏泄春光舒倦眼，低昂风力舞纤腰。隋堤十里朝笼雾，南浦孤帆暮趁潮。知否深闺思妇怨，不应闷雨更连宵。::||
清代::陈名夏::书生携我城外山，童仆举火何其难。流萤入户光自照，蟋蟀在床鸣不闹。予家既破牛马走，世上饥寒无不有。何人共此患难中，与君且醉重阳酒。孔融既逝宾客稀，丈夫熟视何所为。素秋零落色不瘁，纷纷轻薄皆小儿。我欲歌，听者疑。我重泣，如绠縻。以此叹息无古道，千载相思在管鲍。::||
清代::陈名夏::一日两命驾，过我松亭前。执手慰老颜，不若人相怜。沧海十万里，来任天官篇。占象见端委，告君忧未然。忠爱性不移，直谏意益坚。贾谊遇汉文，《治安书》可传。公为太史令，洛下诚并贤。翻愧畴昔交，势利多扳缘。愿从学道术，寡营成大年。::||
清代::陈名夏::侧闻演象教，乃在吴门山。日夕咏四始，策足开心颜。家逾一万里，天空鸟飞还。同予念唐子，惨澹禅灯间。::||
清代::陈名夏::布衣颇不贱，视我隐侯裔。三箧暗能诵，贵游争交知。山川助贫窭，乃欲安蒿藜。岁暮长安道，著书新满帷。::||
清代::陈名夏::歌台大风起，儿童吟乐章。逶迤数千纪，作者称登堂。正声破淫哇，取材齐《柏梁》。男儿意气重，醉卧多尤伤。::||
明代::孙承恩::木落天空水作秋，怀人离思正悠悠。閒来携取君山笛，吹出乾坤万古愁。::||
明代::孙承恩::宦绩从来盛蜀中，前有文翁后了翁。寻常俗吏非君事，政教须当继古风。::||
明代::孙承恩::恭承新命拜恩荣，行色秋高白帝城。舒江浪偃迎官舫，巫峡云开见使旌。::||
明代::孙承恩::谁能为政似田侯，奏最曾闻荷眷褒。今日徵书腾宠异，先教恩命贲林丘。::||
明代::孙承恩::田君才识下僚淹，龌龊从教俗吏嫌。都来民瘼谁胜任，尽付君家一力担。::||
明代::孙承恩::田侯德政著淮阴，父老遗祠感慕深。试看淮上今时月，曾照田侯往日心。::||
明代::孙承恩::潜江田子有时闻，为政都非俗吏伦。勤职岂惟精讼牒，爱贤时复访衡门。::||
明代::孙承恩::羊公碑石藓痕多，遗爱应无迹渐磨。子行试剔荒苔看，尚有行人堕泪么。::||
明代::孙承恩::武侯人物更谁同，千载南阳说卧龙。今日子行须大手，再镌休烈重祠中。::||
明代::孙承恩::宝册金章降圣朝，岘山襄水郁岧峣。襄江浪偃迎龙节，岘首云开接使轺。::||
清代::赵春熙::径草何曾破屐痕，拌他簪履散平原。听松有伴常偕影，得句谁酬自倒樽。短榻久抛尘市梦，残编聊共古今论。不缘蛙鼓莺簧奏，绝少清声聒耳喧。::||
清代::赵春熙::枉将春及告余知，石砚为田敢望时。月不怜人光倍冷，花如媚我谢偏迟。几行桃李留风月，一桁云山当友师。不殖便深将落恐，腹撑何似有书诗。::||
清代::赵春熙::深惭堂构负贻谋，检校琅函觅好修。竹树渐看三径满，琴樽幸藉一毡留。析疑烛剪宵中雨，学画山呈老外楼。逸兴更邀群季咏，惯搜癖事互拈阄。::||
清代::赵思植::几年身住水云湾，赢得浮生日日闲。隔断俗尘青嶂外，飞来清景碧霄间。虚窗时启邀明月，高阁频登看远山。除却诗朋及酒侣，他人莫漫叩双环。::||
清代::赵思植::驴背投间学隐沦，蕲王宁不忆君恩。忠臣业已成冤狱，大将从今合杜门。举目烽烟空怅望，一腔悲愤向谁论。归来浪迹西湖上，聊对溪山纵酒樽。::||
清代::赵思::挥手送君去，孤舟一水轻。野花分早暮，山气辨阴晴。别路应呼酒，残春自听莺。布帆无恙在，安稳到高城。::||
清代::赵威::久不理新妆，深闺最自伤。秋风知妾意，吹梦到君旁。露冷魂频警，窗幽月忽光。觉来仍影偶，益复倍凄凉。::||
清代::赵勋::望远诗情懒，浮云冷客心。涨痕留水岸，秋色接城阴。默检间愁细，行歌露草深。残年废文字，妄想已消沈。::||
清代::赵勋::不肯作深想，诗教信口吟。孤云连霁色，高树结重阴。衰客归从昨，好山看到今。野苔迷洞口，风过落花深。::||
清代::赵俞::居人传言郭有虎，白昼咆哮出林莽。将军猬毛须倒竖，遣使发卒悉所部。白羽长箭大黄弩，皮作车茵肉治脯。虎见千人若无睹，千人惊顾色如土。箭未脱弦弩折弣，虎起攫人如捕鼠，突出围场公然去。当今四海乐升平，军士逍遥无什伍。将军锦裘玉带醉氍毹，胡为轻捋虎须撄虎怒？从今军府耀威武，只射兔獐莫射虎。::||
近现代::卢青山::总怨闲相处。幸天教、更阑人静，管风校雨。枕上疏疏方点滴，忽变阵蹄驱度。正叱咤、雷为前鼓。海样松翻枝扫屋，更横山四倒如流土。恨此刻、无列俎。江山如此谁为主？拍栏杆、天如沉墨，人如粒露。待说人间千古事，黯黯谁成我汝？有故客、江洲远阻。立浪长江披破袖，料今宵亦自相思苦。请为我，和金缕。::||
近现代::卢青山::陇首新霜半老枝，横蛇草路许谁知，梧桐一叶坠空池。欲雨低云垂四昊，群鸦聒乱抢巢归，江湖戛戛鹤孤飞。::||
近现代::卢青山::谁料无端忽忽逢，啼痕昨夜眼犹忪，低眉唯道早来风。细指残枝停复语：枝间软萼土间红，去年同在雨烟中。::||
近现代::卢青山::一寸流波一寸肠，流波岂识寸肠长，流来双泪只寻常。江上苇风随雁远，苇心何苦竞雁翔，雁归心已老于霜。::||
近现代::卢青山::日暮清流泳始还，河中剩有一痕山，岸边随手摘荷玩。谁要苍烟浮稻陇？渐无夕照下鱼湾，蜻蜓独自过桥栏。::||
近现代::卢青山::霜冷横山翠。向车尘、问长寿路，一身秋碎。河畔垂杨杨畔石，冷落蜻蜓残翅。算都是、旧时曾记。暂向街头稍驻足，怅条条巷陌都相似，何处是、旧居地？楼南挥洒横诗臂。对群峰、牵云引雨，聊为今戏。我有狂声如大飓，扫遍千村万里。忽寂落、萧然潸泪。陌上幽花天外雁，漫声声说尽人间事。小檠暗，月如水。::||
近现代::卢青山::调笑已三年，旧景如烟。当时相约不回还。谁教醉里路偏窄，相看无言。还似未全捐，泪眼潺湲。凄然回枕旧书眠。千重暮雨千重锁，梦又难关。::||
近现代::卢青山::早说寻春春尽，山间懒懒新丫。馀寒还自薄侵纱。塘边三点雨，杏下一身花。记得溪前柳畔，停骢有个人家。相携问道酒曾赊。堤涯风草绿，燕外小桥斜。::||
近现代::卢青山::小径孤塘初起月，秋衫澹澹如云。云常与月共逡巡，人如水影，相望不相寻。何日摇摇生片翮，幽然化作低萤。宵宵罗扇绕伊人。一朝寒落，葬在小窗阴。::||
近现代::卢青山::路草斜茵，年年放马，几费追寻。一片梨花，三声杜宇，半角低亭。桥边漫自停樽，蝶未去、秋又将宁。水借残荷，风扶野荻，梦在枫林。::||
清代::龚自珍::风云材略已消磨，甘隶妆台伺眼波。为恐刘郎英气尽，卷帘梳洗望黄河。::||
清代::龚自珍::何须宴罢始留髡，绛蜡床前款一尊。姊妹隔花催送客，尚拈罗带不开门。::||
清代::龚自珍::怕听花间惜别辞，伪留片语订来期。秦邮驿近江潮远，是剔银灯诅我时。::||
清代::龚自珍::谁肯甘心薄倖名，南舣北驾怨三生。劳人只有空王谅，那向如花辨得明？::||
清代::龚自珍::濯罢鲛绡镜槛凉，无端重试午时妆。新诗急记消魂事，分与胭脂一掬汤。::||
清代::龚自珍::九流触手绪纵横，极动当筵炳烛情。若使鲁戈真在手，斜阳只乞照书城。::||
清代::龚自珍::复墅拓墅祈墅了，吾将北矣乃图南。无妻怕学林逋独，有子肯为王霸惭？::||
清代::龚自珍::秋光媚客似春光，重九尊前草树香。可记前年宝藏寺，西山暮雨怨吴郎。::||
清代::龚自珍::瑰癖消沉结习虚，一篇典宝古文无。金灯出土苔花碧，又照徐陵读汉书。::||
清代::龚自珍::缱绻依人慧有馀，长安俊物最推渠。故侯门第歌钟歇，犹办晨餐二寸鱼。::||
近现代::钟敬文::千坯向晚。窑上白烟漫。炼出青砖强备战。风景莫嫌平淡。一洼清水汪汪。卓然我立其旁。正像严疆戍卒，双眼盯住前方。::||
近现代::钟敬文::望眼极天边。银海光漫。近山一簇裹丝棉。麻雀群来如报喜，喧嚷庭间。雨雪去冬悭。农事忧干。俄然一阵众心欢。梦里黄云辉垄亩，竞奋银锨。::||
近现代::钟敬文::柳黄欲吐溪波皱。东风习习吹征袖。此日别京华。归来梅着花。行装缝又洗。琐琐真烦你。何以答辛勤。深深培本根。::||
近现代::钟敬文::风卷惊沙羊角起。步步艰行履。来到校园旁，金柳笼烟，红白纷桃李。入春连日风威恣。沙滚寒犹滞。花事正担心，耀眼芳菲，却在风沙里。::||
近现代::钟敬文::六十过三矣。记髫年、每逢此日，举家欣喜。碗里面条争雪白，佐以椭圆鸡子。这情景，真如梦里。勿说亲坟萦蔓草，慨平生，学行多非是。重抖擞，莫徒悔。年来致力词章事。趁时宜，拈题选韵，对灯摊纸。骚心杜魄关民物，何取雕金织绮。大世代，要求诗史。谁谓力微奢志愿，啃骨头，未可轻蝼蚁。时跃进，艺添翅。::||
近现代::钟敬文::饥驱人去，信轮蹄踏遍、雁门羊石。故国故家零落尽，忍对铜驼荆棘。覆楚东瓯，椎秦博浪，一念缠胸臆。胥涛如吼，古今悲恨同激。多事章奏推贤，大廷呈艺，博得金门籍。赐第赐餐承雨露，腾笑歌诗成集。志士缁衣，故人碧血，往事宁堪忆。移家愿杳，人间留此残墨。::||
近现代::钟敬文::节过清明，西海畔、群花闹春。经行处、蜜蜂喧嚷，丽日温暾。照水丁香描倩影，傍山繁杏郁红云。有辛夷、千朵绛灯明，尤绝伦。蟊贼据，虎狼屯。游赏地，是非门。正百年如驶，沧海扬尘。兴替丛谈归野史，风光此日乐人民。看眼前、无数小英豪，红领巾。::||
近现代::钟敬文::燕都秋老，正西风拂拂，叶零如雨。碧幕高遮方在眼，空旷今余天宇。落去还飞，黄中带赤，容态犹妍妩。拥花滋麦，春心端托尘土。不是对景寻诗，穿丛傍砌，日日相为伍。笤帚一枝横直扫，耙子有时兼举。棘刺钩衣，山坡滑脚，稍会樵童趣。一天活了，笑看黄日西注。::||
近现代::钟敬文::日落西山是夜昏，点起孤灯照孤房。日来想兄𣍐得暗，冥来想兄到天光。::||
近现代::钟敬文::海涅斗心原屹屹，子房风致乃恂恂。南溟劫火横飞后，何处沧波问此人？::||
清代::曾广钧::国身通一春秋旨，孔思周情世孰知。不见肩吾与连叔，略从臃肿得支离。文非喻道难为妙，悟以当仁不让师。七圣九皇无限恨，八纮宇定失婴儿。::||
清代::曾广钧::长公一仕曾为赘，陶令于官不及腰。谁似星郎厌几近，有如若士谢云霄。分精攻距失长技，同荐车书待本朝。且拟益君燕赵气，更窥丞相飒风飙。::||
清代::曾广钧::江月初低碧溪沈，绿钱春锁画堂深。依微灯影摇悲角，萧瑟风弦动玉琴。望远楼台初见雁，绕行庭树猛惊禽。清溪夜夜流呜咽，未抵人间长恨心。::||
清代::曾广钧::平吴事业埙篪逝，入洛春光佩黻齐。戟署已消龙虎气，妆楼旧是凤皇栖。坏墙忆远诗篇在，苔石烧香履迹迷。十四年来逢谷日，不忘分手小轩西。::||
清代::曾广钧::得圣能师独铸金，燋然禹墨救时心。北游阊阖陈燕策，南望沧波起越吟。九域当年大和会，三韩今日小萧森。知君不免新亭泪，留与何人诮陆沈。::||
清代::曾广钧::罢剑河宗偶系船，荷衣来访陆平原。行藏本与世蓬累，哀乐漫随人柘颠。十四兰亭还浩劫，一双金齿叩苍烟。夜深松转琵琶语，更乞琼辀迓小莲。::||
清代::曾广钧::我因黎使逢中岛，今遇楢原意倍亲。一载俞楼诗弟子，五年欧海小行人。文明以后攻常近，悔吝之端震在邻。努力东方兴亚会，毋忘同种出先秦。::||
清代::曾广钧::河桥风絮一年别，璅苑幽花连月香。校士地严银烛短，思亲天远锦书长。共知使者心如日，劳止明时鬓有霜。千里金台霄汉影，照君冠剑渡清漳。::||
清代::曾广钧::瓯骆旧游留玉尺，刍尼吉语协金钱。新来瘴岭千层翠，回首江山九姓船。枫叶夜舷同瑟瑟，藕花朱盖共田田。遥知羁旅兼怀古，立马苴兰起暮烟。::||
清代::曾广钧::春殿赐书钤凤尾，秋风弭节度龙标。丹墀宠锡君恩重，紫逻关山驿骑遥。乡梦千重鸥外堕，黔云一片马前骄。故家莫郑多才子，好第文章报本朝。::||
近现代::朱帆::又向琼崖海岸游，波影悠悠，云影悠悠。更从何处觅沙鸥。雀上琼楼，燕上琼楼。九死蛮荒四载留，刘子连州，苏子儋州。无端我亦老南陬，人也回头，鹿也回头。::||
近现代::朱帆::烟水小亭边，坐听黄鹂语。百啭千声万种情，唱彻莺啼序。隔岸赏幽篁，底事青如许。自古骚人隐竹林，今日阿谁住。::||
近现代::朱帆::源头何处，寂寞深山路。流向村前无一语，曾与白云同住。平生亚美欧非，归来旧梦依稀。寻得若耶溪水，人间难觅西施。::||
近现代::朱帆::种芰荷，采芰荷，当日兰亭韵事多，黄庭换白鹅。日如梭，月如梭。人老楼中墨尚磨。青山一曲歌。::||
近现代::朱帆::垂杨翠条，长堤小桥。扁舟兰桨轻桡，有波心月邀。银筝玉箫，瑶琴半挑。风清云淡良宵，少当年二乔。::||
近现代::朱帆::翼然临水筑闲亭，依旧酿泉清。半弯山径，一川幽草，几缕蝉声。风流太守今何在，宿酒可曾醒。踏花归去，红巾翠袖，兀自多情。::||
近现代::朱帆::幽壑千重涧，飞流百丈泉，青山高挂水晶帘。疑是瑶池春涨溢前川。云影迷仙境，钟声误佛缘。静观物外总超然。借问人生忧乐定谁先。::||
近现代::朱帆::清泉激石湘弦响，泠泠仙乐来天上。莫作向时声，有人楼上听。琴鸣青嶂外，樵子今何在。挑得卓文君，相如犊鼻裙。::||
近现代::朱帆::几番晴雨天涯路，淡月朦胧，乡梦葱茏，白首归来种万松。闲穿绿树寻诗径，若遇仙翁，莫问穷通，春在先生杖履中。::||
近现代::朱帆::秋水碧玲珑，细雨空濛。群山倒影更葱茏。竹筏轻飘波浪里，看尽奇峰。九曲曲如弓，滩险涛汹。回眸世路总相同。何日乘桴浮大海，万里长风。::||
近现代::崔荣江::寂寥雄隘夕阳熏，鼓角千年息不闻。但看唐旌风猎处，衔芦归雁过高云。::||
近现代::崔荣江::胡沙岂瘗北山雄，雉堞疑藏汉劲弓。百里黄龙今暂蛰，亦蟠首尾锁西东。::||
近现代::崔荣江::远樵归矣别云深，高瀑流弦响似琴。砥砺生涯松作骨，犹存一点爱兰心。::||
近现代::崔荣江::斧斤斫木寄生涯，安以薪柴斗米赊。许濯山尘掬一瀑，为伊顺采小兰花。::||
近现代::崔荣江::半世行藏两袖尘，随云舒卷不由人。逐流幸未教心死，留待来生说认真。::||
近现代::崔荣江::青衫无蔽世间尘，一径横柯总羁人。便斫多年归董道，回眸恍惚失天真。::||
近现代::崔荣江::欲理愁丝绪更多，谁赊一计转平和。无人枕入荻花梦，寒柝声中将夜磨。::||
近现代::崔荣江::今年秋里伫离尘，不怕泠风怕别人。剩是空闺看烛泪，独孤更觉夜寒真。::||
近现代::崔荣江::帘卷泠风落玉尘，中宵孤烛滴愁人。欲残红蜡灯花小，往事憧憧看不真。::||
近现代::崔荣江::寺临绝顶有嶒崚，霜月更寒教夜凝。钟鼓僧眠归阒寂，佛前不灭是莲灯。::||
近现代::黄人::客年此日，醉绮筵、瑶钗止挂臣冠。影里鸾容，梦中牵谱，而今梦影都难。沈腰渐宽。谁道声、珍重花前。算重来、倚棹斜阳，暮秋深老紫兰寒。绾别绿杨如旧，只流莺坐处，早换凉蝉。镜阁尘缄，屐廊苔绣，无繇再奏红笺。峭风送船。倩寒鸿、孤吊婵娟。剩钿阶、手种幽棠，断肠成独看。::||
近现代::黄人::魂销无数，正卖花天气，禁烟时节。一缕温馨徐出梦，新换轻罗还怯。泄柳春光，踏青期误，风雨何曾歇？《阳关》歌阙，清明便早成别。一任金缕偷提，宝钗私赠，鹦鹉终须说。碧满天涯人去处，何限鹃声啼血。银汉盈盈，相逢不远，此意休抛撇。西风留约，黄花欣看重发。::||
近现代::黄人::鸾飘凤泊，总同是无聊，旧依人恨。香泥未浣，僝僽乌衣行径。几度玉关春老，叹紫颔、前程难问。金堂去住何凭，珠箔阴晴无定。重省，剪刀风静。已误了前期，红香翠影。昭阳秋早，输与画楼红粉。歧路征鸿问讯，便强作、寒暄谁听？孤负玳瑁钗梁，毕竟独栖难瞑。::||
近现代::黄人::世态黄梅天气，乍晴还乍阴。但准备、尊俎烟花，更休问、钟鼎山林。忻逢好天良夜，中年感、忍俊仍不禁。怕番风、渐渐吹残，春归速、落红门外深。独自抱焦尾琴，兰房白雪，知音毕竟难寻。何处登临，芳草远，夕阳沉。闲鸥依然相识，算未改、旧盟心。昂头一吟，惊明月梦醒，天际音。::||
近现代::黄人::苍凉金粉地，问新亭何人，酒边弹泪？半卷丁帘，任燕来还去，绛丝难系。如梦秦淮，禁几度、月圆风细。绕树啼乌，才稳枝栖，角声吹起。花月沧桑谁记？只血战江山，总销金气。地不宜秋，怎绿春先带素商滋味。柳翠梅妍，算到此、销魂偏易。未识过江名士，而今有几？::||
近现代::黄人::金阊佳丽地，看胭脂新潮，尽成红泪。稚柳初丝，尽莽莺棱断，画船难系。深闭重门，潜坐听、吹花风雨。风自无情，还惹金铃，梦鸳惊起。香历楼罗谁记？是短命韶光，断肠天气。不定阴晴，又几曾消受冶春情味。中酒伤离，苟信道、重逢容易。试问芳塘七里，珠楼剩几？::||
近现代::黄人::一劫因成千劫果，相思命最长。磁针互印，雪泥曾经，难置心旁。尽真灵慧业，也一生、只为情狂。珊瑚岛，有珠编鹣鲽，金铸鸳鸯。红香。春光闹处，蛾眉互古作沙场。人间天上，温柔世界，那得清凉？六通仙八百，一紧陀、送入迷乡。总无方，把修罗丝孔，慧剑除将。::||
近现代::黄人::厌厌似病还非病，宵醒画眠棼矣。小愈喜今朝，唤侍儿扶起。残红都葬尽，尚无暇、替伊裁诔。乍暖偏寒，暂晴还雨，熟梅天气。须记自家留神将息，休轻堕伤春泪。眉月与胎英，是儿家身世。十年贞不字，肯付与、雾遮风坠。有情苦，月冷棠梨，几许秋坟鬼。::||
近现代::黄人::昼长暝。帘前但有鸩声，绝少蜂影。万花都睡静，一树雪梨，墙角孤迥。愁蛾懒整。且独自、商量窥镜。瘦减非关春病，只冷落小红楼，久无人同凭。休省。敞轩话雨，回廊拜月，变作深山径。绿鹦喑怕打，悄看空梁，香泥污帧。天终不醒，尽旧恨、新愁交迸。觉夜长还日永。更衣要、备三时，温凉冷。::||
近现代::黄人::元日乍喧，信风忽峭，恼杀寻盟儿女。中山一醉不成春，更谁怜万红心苦。春原眷汝，总受尽蜂欺蝶误。又黄鹂隔树惊人睡，魂销何许？金阊路，水冷桃花，渐渐兰桡渡。几家空绣踏青鞋，只冷伴三秋纨素。浮云处处，恐断送韶光百五。愿东君，及早添长命缕。::||
清代::严光禄::夹岸重城壮，中流一柱尊。夕阳翻倒影，飞翠落遥樽。钟磬沈烟际，鼋鼍上塔根。长公旧游地，玉带忆山门。::||
清代::严光禄::树影瓜洲渡，风光扬子津。长空孤鸟外，片席大江滨。雾拥山藏寺，天低月近人。中流谁鼓枻，归去有渔䑳。::||
清代::严光禄::故里不相识，行行杂径多。远从田父问，危上木桥过。一姓自成市，数家斜傍河。村深风俗古，举族见雍和。::||
清代::严玉森::文襄文诚去已远，嵩云衡云来作花。疏篱密护断人迹，铁骨横空群鸟嗟。当年觞咏倏泡影，天山剑戟今桑麻。此花阅世将二纪，冷极无言听晚鸦。衡山雪薄梅亦少，泉根几树微烟遮。炎荒孤赏抱冰雪，乾坤一气春萌芽。可园人散尔清寂，空廓不断新云霞。夜深脉脉来鹤语，门外时时喧马挝。湘上何人吟水涯，黄河西北无悲笳。绕花千转伤心极，白发青门长种瓜。::||
清代::严玉森::入山复十里，积翠交万重。曾经太华险，履此能从容。霞外鹄影微，霁初雪意慵。薄薄田舍酒，疏疏远寺钟。泉汲思中泠，樵衲来上封。乡梦莼一丝，春锦花千峰。万类共悲喜，孤筠观淡浓。兹游任醒醉，箕颍怀前踪。::||
清代::严玉森::忽急友难游瑾门，琵琶不以迁高官。死余大小鼓三百，绝世风流天地存。今日游公乡，昔日登公山。扬州艳说修撰好，要知公之气谊山河尊。华山不为高，黄河不为深，公乎奇节超昆仑。文章丝竹偶然耳，后生小子之论何纷纷。丈夫不作王右丞，清流第一申屠蟠。三秦豪杰谁景略，但见泾渭水合流浑浑。潼关望中条，司空诗境愁云屯。坐客谈武功，太白之雪绵秋春。清泉白石忘寒温，商雒深山多隐沦。蟪蛄朝菌匆匆甚，怪柏寒松爱避人。::||
清代::严永华::隐逸虽云有福，神仙自出无心。请看入洞刘阮，绝胜辞家向禽。::||
清代::严永华::康成婢子识字，逸少保母能书。渺兹青衣尚尔，可以吾侪不如。::||
清代::严永华::夏姬十年转少，戴洋五日重苏。服媚不求荀草，长生要诣蓬壶。::||
清代::严永华::桂森山水窟，名甲寰宇中。天教廓诗境，宦迹留泥鸿。未遑事幽讨，尘俗空填胸。携雏欲先去，归棹寻吴淞。仆马已在御，歌骊行匆匆。阳侯若有知，恍惚梦里逢。为言名胜地，自古无异同。胡为滞溪游，长歌诗兴浓。兹境不一顾，毋乃情不钟。因之小作虐，澎湃横流冲。颠风已断渡，媮閒访灵踪。山城无百里，詄荡多奇峰。层峦叠锦彩，佳气郁葱茏。飞阁出岭表，清赏溯元公。古堞隐崇雉，深涧饮长虹。坐久心颜开，瑟瑟来清风。雨馀空翠滴，洞古白云封。豁然忽开朗，异境探不穷。老佛坐岩际，天半闻清钟。青山寿太古，底事首尽童。俯仰忽有悟，山性与人通。此邦人质直，山亦无修容。参差如束笋，夭矫若游龙。山下多沃土，潆洄水一泓。种荷能逭暑，种桑倍农功。民瘠久必乱，民裕国乃丰。愿民登衽席，蚕织毋疏慵。漓江波似镜，倒影青芙蓉。小艇自来去，荡漾双桨红。清景俨图画，拙笔摹难工。凭眺不忍去，夕照辉长空。何当携绿绮，一鼓《风入松》。::||
明代::庄昶::剑气谁消魍魉疑，逢人不恨十年迟。名从天下儿童识，清有江门处士知。烟水钓徒应我是，朝廷元老舍公谁。奋飞无限相随意，祗是云霄病翼垂。::||
明代::庄昶::留君五日溪云坐，共看溪云且莫归。诗思两人秋澹澹，老怀连夜雨霏霏。菊还恋节移盆瘦，蟹略经霜送酒肥。倘肯重来须记取，桃花流水是柴扉。::||
明代::庄昶::何许书来识姓名，游心楼上白沙城。平生自信陈夫子，此日真逢尹彦明。病眼一灯三鼓坐，斯文四海几人情。与君多少难言话，一夜千茎白发生。::||
明代::庄昶::谁许人龙万古真，草堂还作一番新。东坡老黯真何物，太白如来又后身。自古山虽曾有犬，后来秦亦岂无人。公墩我屋休相较，沧海看飞白日尘。::||
明代::庄昶::梦中换骨紫阳巅，又是人间五百年。江北人无今孔子，句容君是大茅仙。武夷白首扶筇坐，太华青天枕石眠。傍柳随花通几日，可忘携手过前川。::||
明代::庄昶::不堕人间醉梦中，此身谁道是悬空。何人敢唾胥江水，白首今看范老翁。人物古今还几个，风光天地本无穷。我诗莫道无差别，裸蜾螟蛉旧本同。::||
明代::庄昶::一夜风雷喧海角，先生方枕曲肱眠。蜉蚍大树人徒撼，太华中峰自不偏。岂有酖人如叔子，莫将朋党论伊川。庐山绝顶真无有，请看公来屋数椽。::||
明代::庄昶::墓中谁打彦昭碑，老泪西风可尽垂。敢向青天呼此友，不知白发长何谁。九京夜路书难到，万里江门我自迟。多少交情言不尽，长江留写哭君诗。::||
明代::庄昶::买断乾坤万顷烟，土床明月枕书眠。天分皇极三千运，我领烟霞一百年。流水空山围草屋，小车白帽戴青天。也应悟得程夫子，尧舜浮云过眼前。::||
明代::庄昶::谁能一日忘天下，高枕青山白发深。凤鸟河图终此梦，白云流水亦何心。明良契合从天地，孔孟行藏自古今。俯仰百年供抱膝，不须閒起卧龙吟。::||
清代::钱澧::半壁苍烟拥薜萝，江禽啼处晚船过。树交危磴盘青霭，天纵飞楼纳白波。夜不分明花气冷，春将狼藉雨声多。愁中不暇耽幽兴，佳水佳山奈尔何。::||
清代::钱澧::野寺秋花满，闲僧不出门。修篁通别径，流水自前村。瀹茗新瓷洁，焚香丈室温。未堪留白首，聊得坐黄昏。::||
清代::钱澧::小筑成何岁，清尊共此时。白鸥回露渚，黄蝶飏风枝。凿智文章酷，全生畎亩宜。几知麟阁画，空负鹿门期。::||
清代::钱澧::漳水冬犹浊，黎城晚更孤。冻烟迷短景，积雪漫荒途。衣薄烦人问，筋羸仗酒扶。向来宵寐少，不恨树啼乌。::||
清代::钱凝烟::清秋燕子故飞飞，惨淡离情语落晖。我亦故山归未得，不禁残泪欲沾衣。::||
清代::钱镈::荒郊绿暗暮烟横，刚被月来一望清。花气黏天如积水，竹阴洒地若浮萍。却嫌绝顶光偏小，纵过疏林影未平。野际徘徊欣有此，漙漙零露不胜情。::||
清代::钱镈::以天分界负苍穹，下俯孤城指掌中。风送晴岚归别浦，日牵海色驾长虹。偶逢浴佛喧钟磬，还与同人叶徵宫。杂坐淳于知乐甚，好将沈醉破尘蒙。::||
清代::钱豫章::绝胜韶光病未知，出门犹喜及芳时。苦嗟逝景摧霜鬓，强抑愁怀付酒卮。泣雨今朝如送客，惜花昨岁负题诗。匆匆又放江城棹，赠药偏萦别后思。::||
清代::钱豫章::池阳官罢魏塘栖，网户封尘草没啼。破屋风摧梅影失，荒田露泣稗花低。谁同韩偓夸雏凤，空忆乔公感只鸡。华屋山丘悲自昔，遗篇赖尔手亲题。::||
清代::钱蕙纕::远岸连天莫辨，青山似有若无。隐隐牧童何许，牛羊閒嚼平芜。::||
近现代::李洸::东邻花好日斜时，西崦儿童唱竹枝。一日清游兼卜夜，卖鱼声趁棹移迟。::||
近现代::李洸::柔情与絮翻飘荡，蜜意将潭较浅深。春水春花有终极，妾心那得换郎心。::||
近现代::李洸::桃根桃叶休相问，巫雨巫云最有情。好做春阴不归去，明朝更听卖花声。::||
近现代::李洸::啮臂盟深记昨宵，九龙人远水迢迢。春光泄却情如海，一枕沧浪意也消。::||
近现代::李洸::桃花春水鯻鱼肥，骤雨新蔬出市稀。得酒便教郎薄醉，天涯凉露湿人衣。::||
近现代::李洸::小艇帘低遮梦短，近山云压皱春寒。教人听雨荒江上，公子多情赋澧兰。::||
近现代::李洸::世味珠娘不自谙，便呼小艇梦江南。閒心更逐鸱夷浪，亚妹初逢三月三。::||
近现代::李洸::出郭车轻飏雨丝，春人委结及芳时。回头百媚堤边树，似搅柔肠踠地垂。::||
近现代::李洸::汤侯作宰山水县，搔首踯躅爱不见。越陌度阡用相存，老我风尘应满面。谈笑挥戈却虎罴，好凭杯酒话战时。已闻父老歌新政，胜读豳风七月诗。::||
近现代::李洸::万事成懒废，孤生任推迁。脱身归里闾，忽已逾岁年。窐步有陷阱，鬼神呼烦冤。棘路横豺虎，若木栖鹰鹯。踯躅闻野哭，伫望生饥烟。栖迟衡泌下，冥想轩羲前。微命悬霄壤，大道随周旋。呼吸通帝座，璗决涤腥膻。忍辱以偷生，人定终胜天。胡歌满都市，空谈陈陶篇。::||
清代::姚鼐::三百年中画第一，天趣横流腕閒出。弟子尚作文徵明，先生自入董源室。长卷大树为者难，屈伸神鬼开云关。忽移拔地风霆閒，纸上已作千年斑。常熟萧梁七星桧，七株今尚三株在。一株横空偃圆盖，二株曾遭雷火焚，直干依然挺灵怪。海气沉霾古观中，行人太息虞山外。徵君携客游观之，自从图成复写诗。岂徒草木生颜色，谈笑风流皆可思。吾家乃在舒州住，未过镇江东一步。曾闻此桧不曾逢，却忆江帆建康路。壬申之岁给事园，往看六朝之松树。长鬣上激虬龙呜，蜷身下作狻犀怒。江寒浪涌排风烟，日落天空走云雾。此松此桧遥相望，神物而今松独亡。樵薪荆棘谁当念，寂寞岩阿亦可伤。人閒贵贱诚难测，且展烟霞吐胸臆。作画看山终此身，富贵不以离其亲。已逢洪治升平日，更作东吴偃卧人。古树江南春复春，可怜轮辙尽劳薪。世閒诗画犹馀事，令我长思真逸民。::||
清代::姚鼐::佛在祗树园，当时说此经。须菩提跽前涕零，复有千二百五十人旁听。草堂寺盛秦姚兴，鸠摩罗什天竺僧。译诸经品中，此经为大乘。后有菩提流支来，世言可埒罗什才。侍中崔光为执笔，相国之第为之开。别出译本劖崔嵬。自从西晋乱，震旦人最苦。是时佛法兴，经律遍中土。大慈无力拯横流，象义犹能歆暴主。其閒暂废太平真君年，厥孙事佛俄加虔。废者奉道希神仙，复者谄媚求福田。糜烂战斗峻刑网，穷饰寺庙开法筵。太和以来既南渡，洛阳伽蓝起无数。胡后宫闱不可言，永宁佛图功最钜。后胡国珍前冯熙，敬事释门皆后父。富贵已极忧死生，外戚无功谓神助。译经更荐国珍死，作福宁非太后故。我闻佛法不可文字求，廓然无圣道最优。天宫龙藏积万卷，纷纭律论谁穷搜。其中佛语魔语杂，埽除皮毛见正法。章句文义若争巧，不二无言何处答。君不见胡后起自姑为尼，死入双灵寺内栖。其始以此终亦此，妙义那知葱岭西。河阴朝士埋碧血，洛下宫闺生蒺藜。祗有青山宗片石，留传绝域舍婆提。::||
清代::姚鼐::昔者先端恪，实作虞廷士。质对与神明，非邀矜恕美。一端或自咎，中夜辄惩跽。当时网信疏，奸猾亦衰止。先朝忠厚统，所垂良远矣。自是百年来，法家常继轨。刑官岂易为，乃及末小子。顾念同形生，安可欲之死。苟足禁暴虐，用威非得已。所虑稍刻深，轻重有失理。文条岂无说，人情或不尔。不肖常浅识，仓卒署纸尾。恐非平生心，终坐再三起。长揖向上官，秋风向田里。::||
清代::姚鼐::门有吴越士，挢首自言贤。束带迎入座，抗论崇古先。摽举文句閒，所守何戋戋。诽鄙程与朱，制行或异旃。汉唐勤笺疏，用志诚精专。星月岂不辉，差异白日悬。世有宋大儒，江海容百川。道学一旦废，乾坤其毁焉。寄语幼诵子，伪论乌足传。::||
清代::姚鼐::京师信人海，时时遇贤哲。事会一聚之，倏复𡵨车辙。出动千百里，入乃限禁闼。远近虽则殊，容仪皆邈绝。独玆五六人，有职幸非热。从游颇最久，盘斝遂屡设。亦知天运旋，终当有离别。在目且欣然，流连讵能歇。正如春未深，坐赏花朝雪。平生觊闻道，随处知可悦。清宵接嘉论，有蒙固当发。遂归吟尘窗，耿未寒镫灭。::||
清代::姚鼐::渭南城郭都非故，南对南山止陵墓。书生嗜古宝残馀，忘却兴悲启幽户。小篆镂银印纸红，土花新洗到关东。回头秦岭伤心碧，袖里金貂汉侍中。::||
清代::姚鼐::吴侯自学道，往往造渊静。不以宇宙广，而为一涂竞。桃李常不言，侪类辄爱敬。乃知君子器，宜从大夫政。在朝量已优，告归韵尤胜。名班三殿旁，身逐一帆正。花落春水生，天合松陵镜。或逢乡曲人，争席昧名姓。刈草先人庐，种松邱垄径。倏忽秋风生，相望北枝劲。所恐竟脱屣，杳与海鸥泳。::||
清代::姚鼐::椒花吟舫学士朱，十年种树玆旧庐。主人拥节江山去，遂使程侯来借居。长身美髯眉鬓疏，吟诵斋中朝与晡。穷病声名五十载，劣将文字调妻孥。埽除万物无一须，犹藏玄壁值连都。咸亨旧碑北宋拓，同时一砚遗大苏。风流颇与前贤俱，文力犹健斑生须。天地大矣偶相寄，三物一身游有馀。学士江南昨寄书，斋前修竹复何如。春风欲展小庭绿，晴日涵空轩槛虚。我亦长安一腐儒，戏弄笔墨来停车。人閒长物伴閒客，正尔斋中不可无。::||
清代::姚鼐::东坡自谓字无法，天巧绳墨何从施。青霄碧海纵游戏，自中律度精毫釐。尝托西湖佳丽地，仍记閒情书小诗。前人不见蔡君谟，后人不识柯九思。人生翰墨细事耳，古今相接良赖之。学士新作苏米斋，欲饱看字𤻲輖饥。此册神妙尤所秘，云烟阅世怜公痴。今朝我更作公病，敛册向箧重手持。日午来看到昏黑，兀兀不乐归车驰。学士平生妙临本，试作尝眩真鉴知。请烦冰雪襟怀手，再写佳人绝妙辞。::||
清代::姚鼐::苏君信慕古，阅世如有道。荡荡胸臆閒，不知何者好。小心众人内，高视万物表。徒欲春驯雉，而羞夜撮蚤。作吏见不能，收身岂嫌早。平城山后郡，八月衰塞草。蠥狐祥一邱，固由佳士少。君往聊托居，已使陋俗矫。日昨向汾阴，南行就粳稻。目病细书难，交疏吴语悄。儿瘦苦忆翁，女嫁已泣媪。授馆赖主贤，妻孥稍相保。嗟我别君来，仰见昏中昴。千里悬一心，频摇不可爪。位置贤者生，岂不在苍昊。正以松柏姿，不厌藜藿饱。诸生朱游客，数纸山公嬲。寄声问起居，曷以终素抱。::||
清代::顾翎::湘花淡损红脂面。兽环双掩蘼芜槛。笺小画秋山，星娥翠袖闲。纤云凝夜紫。烟落迷廊处。桐阁冷抛书。琴窗月上时。::||
清代::顾翎::桐阴淡映清于画。湘花瘦傍秋千架。秋月冷蘼芜。绿窗闻鹧鸪。停歌抛玉局。梦破西陵曲。昨夜雨如丝。离情忆柳枝。::||
清代::顾翎::伤心南浦江郎赋。鹧鸪省识离情苦。春草碧于烟。蓉湖送别天。长亭风景暮。帆指西泠路。今夜雨潇潇。枫江第一桥。::||
清代::顾翎::冰纱贴体凉如水。一庭竹影风敲碎。烟漾月横秋。娇波泪暗流。相思销玉貌。怕与愁人道。小楷界乌阑。银笺墨未干。::||
清代::顾翎::相思初解拈红豆。个侬偏替征人瘦。椒阁静愔愔。春归蝶退翎。绿窗寒意重。花底怜幺凤。帘影曲阑斜。茶烟笼碧纱。::||
清代::顾翎::何处杜鹃声。不耐愁听。珊瑚枕上解朝醒。吹落杨花飞作絮，又近清明。双燕拂帘旌。猩色围屏。辛夷花底闭门深。一缕茶烟人不到，慵炙鸾笙。::||
清代::顾翎::风影约帘波。摇漾纹罗。小红阑底按清歌。摘得一枝梅似豆，笑打鹦哥。燕惜落花多。衔衬香窠。梨云梦醒奈愁何。开尽海棠春又半，频敛双蛾。::||
清代::顾翎::鱼子衫轻无限娇。淡妆和泪湿红绡。起来无力整珠翘。铃阁翠分湘女竹，绣床香影美人蕉。冷风凄雨过花朝。::||
清代::顾翎::闲庭畔，风静约帘波。病骨怯眠愁梦断，秋蛾缘损为花多。弹泪背姮娥。::||
清代::顾翎::阑干畔，拜月试新妆。四壁蛩吟秋影瘦，一灯花落夜更长。往事不堪伤。::||
近现代::秦鸿::细雨清茶井外天，听君谈笑拂云烟。一觥酒里三千客，七里滩头十二年。抗叶微微冬笋出，穿门仄仄石阶联。推窗林色迷濛处，山鸟春花岂杳然。::||
近现代::秦鸿::世间何物便称魔，手欲翻天石欲波。一片黄沙矜突出，千年赤日恣消磨。向人面目随心幻，竟夜号呻扮醉呵。仰问飞鹏闻大笑，垂风曾不用巢窠。::||
近现代::秦鸿::黄桶蓝筐绿塑耙，儿童趁暖竞抟沙。掘深水见暂堆堡，飞杳云低时幻霞。汗炙惟忧生作鲞，旂高岂免帝成豝。呼儿搓手归家去，环岛樱花飏雪花。::||
近现代::秦鸿::夜雨噙秋哕难语，路灯捋梦冷窥人。睡沈街市遮望眼，做旧江山限倦身。物候久乖聊与顺，喧阗已惯强言新。遥知湖上沙鸥集，暂浴星光卸客尘。::||
近现代::秦鸿::天上仙桃缀万枝，天生一汉一生痴。流霞是我觞公寿，长夜同君有所思。风紧笑看胡旋舞，山深醉诵楚骚词。松心好向秋霜里，凛凛还须雪后知。::||
近现代::秦鸿::星河浪打三生石，灯海声浮一水船。人世乍逢如再见，酒觥随倒亦频传。歌飘到处非吾土，心湛无时不舜天。醉眼看楼犹巀巀，华光漾地正涟涟。::||
近现代::秦鸿::黛嶂东南阖郭门，朝暾播暖尽无言。染初红感孤生孑，寂极青含万籁喧。壁溜滋潭喑似梦，江雰蟠野淡如魂。队骡负挞难为语，叩磴声声上九阍。::||
近现代::秦鸿::映日藕花波万重，碧云生处耸三峰。浮香袅袅频来凤，松吹幽幽恰隐龙。立足影虚弥觉正，承天雨溉益思恭。凭高望海无边绿，祈著清风永蓊茸。::||
近现代::秦鸿::轩窗树色忽萧深，秋日迟迟例照临。一刹閒愁随叶堕，万般清冷透衣侵。望虚幻局知云变，坐静微躯感陆沈。水皱一池未生骨，犁星待遣到楼阴。::||
近现代::秦鸿::举世昭昭贤者昏，遂栽桃李遍蓬门。墨回彩笔天鹅影，月映前身梦井痕。北斗光摇辉在盏，南山高迥役乎坤。何当同酌九溪雨，细听先生齐物论。::||
宋代::谢翱::秋风飒以至，今日重阳日。眼明对南山，尚想陶彭泽。向来建威幕，颇见有此客。驱车不小留，驾言公田秫。一朝又弃去，此意谁能识。寄奴趣殊礼，风旨来自北。只今王江州，建国功第一。故是何珉孙，举动良足惜。饮愧望柴桑，稍以自湔涤。殷勤白衣饷，犹恐不我即。中路候蓝舆，要致已甚迫。葛巾赤两脚，颓然向林宅。此翁本坦荡，焉能苦违物。虽然可计取，中实未易屈。华轩又何羡，自载返蓬荜。终身书甲子，往往义形色。如使磷与缁，安得为玉雪。篱边菊弄黄，粲粲正堪摘。我方持空觞，千载高风激。::||
宋代::谢翱::金华人北山，空响出静伫。鹿田在其颠，肺石来风雨。有客六七人，昔游至其处。唯我愁不眠，起坐蹴君语。谓此定何声，百感生离绪。玩非琴与瑟，复异砧将杵。醉者呼不应，愁者自为苦。空棂怯孤衾，展转如巢树。湿歌散馀悲，以足拊柱础。尔来又七年，欲至困羁旅。传闻老桑门，已复蝉蜕去。入山恶少年，巾钵空其聚。乃知人世间，何者为客主。而我同怀人，忽复异处所。梦中遥相望，各抱不售贾。有客不同游，亦是同怀者。地主况有期，舆马不待假。倘规宿山中，畸人不应舍。::||
宋代::谢翱::汉有臣兮龚胜卒，噤不食兮十四日。今忍饥兮我复渴，道间关兮踰半月。幸求死兮得死，苟不得兮无术。凤笙兮龙笛，燕群仙兮日将夕。风吹衣兮佩萧瑟，骏龙兮寥天，行成兮缘毕。::||
宋代::谢翱::吴宫辇路伤行客，茧冰压云凝碧色。门前新扫染家邻，借人铺设残衣帛。宫花剪绫连院号，覆取翻看成一道。织纹宛转敕字新，知是初谁六尺诰。城霞失彩宫藓病，中与海图上衣领。改颜倖售缘所遭，褪药玄香洗蓝影。青绸易得泪承睫，击筑楚歌无故业。歌残求书好事人，异代倘传诰绫帖。::||
宋代::谢翱::向已送残春，当兹送残暑。离尊虽不同，时节会有去。平生苦汗尘，欲避无处所。骊驹出商音，畏不将风雨。却忆别花时，红尘挽衣履。回首汉诸陵，落日无穷树。::||
宋代::谢翱::茙葵花种蒲萄下，年年叶长见花谢。蒲萄渐密花渐迟，开时及见蒲萄垂。微风摇曳架上枝，阴云凝碧行琉璃。天人下饮蒲萄露，花神夜泣向天诉。谢尔蒲萄数尺阴，不如寸草同此心。::||
宋代::谢翱::吴中众史今代画，不独画人兼画马。唐生家住金华云，对予独肯画古人。夕阳西下东流水，纷纷古人呼不起。东都留守吴中豪，王府勋僚旧俊髦。当时气薄阴山日，勾陈苍苍太白高。百年水竭海尘土，谁见凌烟拂蛛罔。霜髯磔磔开清新，彷佛犹带黄河冰。忽疑稍会怒色止，或可从傍窥谏纸。唐生见我泪如洗，颇忆古人今不死。俟我气定神始閒，命笔更起唐衣冠。::||
宋代::谢翱::天云属地汗流宇，杯影龙蛇分汉楚。楚人起舞本为楚，中有楚人为汉舞。鸊鹈淬光雌不语，楚国孤臣泣俘虏。他年疽背怒发此，硭砀云归作风雨。君看楚舞如楚何，楚舞未终闻楚歌。::||
宋代::谢翱::剑歌兮击筑，茭青兮蓼绿，夕济甬兮沉玉。步巫兮禹孙，葺神藩兮楚军，神之乘兮海云。噀芳兮越咒，斩将兮神祐。秋零露兮为醑，春集鸦兮神语。风萧萧兮满旗，云之车兮来思。::||
宋代::谢翱::今日非昨日，尚觉秋英好。明日异今日，秋英讵云早。所以惜芳人，采撷常贵少。而彼千载士，怜尔独皎皎。晞霜敷朝荣，零露抱夕槁。千载且复然，一夕宁恨老。::||
清代::徐坊::飞乌语燕有哀音，背郭堂成百感侵。窗外秋声黄叶下，门前残照绿苔深。凄凄茹苦含辛意，落落逃名遁世心。千古斜川同抱痛，欲书往事泪沾襟。::||
清代::徐坊::纵横懒读短长书，一任閒云在太虚。历历古今观轸辙，悠悠天地作蘧庐。穷通何事同齐变，草昧应知有鲁初。只入深山最深处，不闻理乱狎禽鱼。::||
清代::徐坊::路侧累累马鬣封，渚蘋一荐授堂翁。中州人物今谁考，汉代循良相与同。大吏从来恶强项，古人先为写遗容。传经若问先生学，原异谈玄魏晋风。::||
清代::徐坊::凭阑俯瞰暮烟屯，郁郁羁怀托酒尊。北向云山终破碎，西来浊浪太奔浑。閒看倦鸟归飞急，静听行人争渡喧。巨壁高崖自千仞，不随砥柱障三门。::||
清代::徐坊::我老真无补，空教侍讲帷。一瓻还秘阁，三礼愧经师。病起凋颜早，书来作答迟。良朋隔瀛海，东望涕涟洏。::||
清代::徐坊::越海乘桴去，吾思管幼安。学通殷甲子，节见汉衣冠。遁世心无闷，蒐奇力未弹。高名王彦考，薇蕨好同餐。::||
清代::徐坊::萧萧黄叶下，故国剩离宫。古木樵人径，斜阳牧笛风。纵横秋潦浊，莽苍乱山童。往事空回首，含悲问朔鸿。::||
清代::徐坊::秋雁参差起，随阳正远寻。欲穷霄汉力，只遂稻粱心。声急繁霜冷，归迟夕照沈。还应念矰缴，莫恃塞云深。::||
清代::徐冶贤::万户千门夕照中，弥天暮色袅长空。何来多少萍飘客，凭吊当年明故宫。::||
清代::徐冶贤::地棘天荆满目遮，雨花台外夕阳斜。当年帝子今何在，无限伤心付落花。::||
近现代::宛敏灏::低唱新词和玉箫，诗人归舸夜迢迢。此时记否赤阑桥？淝水东流春脉脉，梨花落尽雨潇潇。年年柳色为谁娇？::||
近现代::宛敏灏::大别嵯峨，巢湖浩瀚，山川毓秀钟灵。郁郁斯文，风骚奕世相承。建安横槊三曹健，问唐音、水部扬声。洎于湖，望断高歌，罢席同惊。而今人物风流甚，集诗家词客，言志抒情。月满南淝，桂华香里杯倾。恰逢祖国腾飞际，献新篇、共庆河清。喜凝眸，千里江淮，永播芳馨。::||
近现代::宛敏灏::江南枉冀留春住，愁见春来春又去。问将何物慰离思，万里江流如系缕。锦城丝管纷纷处，工部当年原小住。谪仙终是爱江东，牛渚宣州多雅素。::||
近现代::宛敏灏::寒夜漫漫，东方未白头先白。一灯如蜮，暗里窥人碧。旧梦依稀，梦觉今非昔。腾飞疾，九州春色，更喜江南客。::||
近现代::宛敏灏::素壁添佳色，黄花送晚香。惊看健笔挟风霜，独有依人鸲鹆共秋光。画竹缘师竹，他乡似故乡。廿年弹指见沧桑，最喜春回艺海任飞翔。::||
近现代::宛敏灏::西风淡月朦胧夜，金粟飘香谢。一年容易又秋深，正是黄花紫蟹满江浔。白头閒话平生事，荏苒青春逝。劫馀喜却见河清，今夕银灯著意向人明。::||
近现代::宛敏灏::客舍青青记昔时，晓风残月动离思。江潭摇落征人远，巷陌凄凉旧梦稀。情袅袅，意依依，春来新染万千丝，玉关羌笛何须怨，且喜梢头见靓眉。::||
近现代::宛敏灏::梦里閒情觅小词，乍醒馀悸苦难支。拼将残梦细寻思。万籁无声春夜半，一镰斜照下弦时。心潮澎湃枕函知。::||
近现代::宛敏灏::怒卷雪涛人字瀑，椽笔大书惊在目。白龙狎浪下山溪，溪喷玉，山初浴，七十二峰青可掬。一片晚霞铺锦褥，几处淡烟萦古木。归禽啼罢又蜩鸣，歌一曲，忘三伏，四入此山看未足。::||
近现代::宛敏灏::蓦地风波起中谗，王郎疏鲁太难堪。一从彻底明真相，永结同心播美谈。愁鬼蜮，畏猜嫌，人间日日履巉岩。十年多少酸辛事，且喜重看碧玉簪。::||
近现代::熊盛元::九州环顾霸才空，天自倾颓水自东。寄语鹏休徙南海，软尘纷起凤楼中。::||
近现代::熊盛元::花落花开自有情，浓香沁腑不知名。翻空白鸟翩翩起，自傍长林自作声。::||
近现代::熊盛元::检点平生性最温，而今弄斧到班门。何妨借酒添诗胆，艾草聊充杜若根。::||
近现代::熊盛元::榕树垂阴一水环，何人立马伫春山。风情最是龙南好，不系心舟泊浅湾。::||
近现代::熊盛元::客家风味旧曾谙，一笑樽前酒半酣。盟缔三生鸥鹭集，渥江红雨落毵毵。::||
近现代::熊盛元::水围山绕一襟风，坐对甘棠忆邵公。香染吟髭青欲滴，始知身在翠微中。::||
近现代::熊盛元::当年失箸事难知，春色还从柳外窥。广宇无声心浩渺，欣欣物竞冱寒时。::||
近现代::熊盛元::夐与人间路不同，雪霜多后始青葱。閒知有味心难肯，万树花前一老翁。::||
近现代::熊盛元::空花炫镜月迷潭，戒体侵时梦正酣。夜半乌啼一回首，寒山寺与净心庵。::||
近现代::熊盛元::歌罢卿云意惘然，韶山影亘夕阳边。玉兰憔悴精魂荡，活水源头听管弦。::||
清代::叶元吉::空山坐遥夜，满目生幽情。邻家已闭户，人静山沈沈。惊寒吠狂犬，涧谷声相应。却疑远客来，自启柴门迎。门启月光入，照见南枝春。悠然写生意，不见氛埃生。夜山寒亦睡，兀兀唤不醒。飞流溅襟袖，匹练当桥横。支筇聊散步，履蹈音微腾。踏林碎寒玉，落叶乾有声。人境并怛化，顾视都幽情。转厌尘市中，扰扰无时宁。::||
清代::叶元吉::深堂埃壒少，常此息劳薪。高树过疏雨，虚窗落午阴。江淮聊酒𧣴，辽海遍胡祲。不受飘飖感，高飞羡羽禽。::||
清代::叶元吉::叠嶂寒云表，飞流峻阁前。孤华状秋色，乔木出晴烟。水驿仍分戍，山墟正泊船。塔铃閒自语，沙鸟静同眠。冷兴从君遣，清游乐地偏。楼尊阑琢玉，佛古座垂莲。宵旰忧方甚，耑蒙愤孰蠲。西瞻遍榛莽，北顾乱腥膻。路绝风云会，情生水石缘。中枢忘鼠器，下泽惜鱼筌。选胜初青眼，端思渐白颠。暂从尘境外，容我一周旋。::||
清代::叶元吉::疏疏红蓼避人开，寒雨连江雁叫哀。知道南州矰𥐊在，年年何事却飞来。::||
清代::叶元吉::榆楮成阴柳四围，病回扶坐玩朝晖。晴空坠叶游丝罥，故垒将雏候燕飞。已是厖凉双鬓改，可能浩洁此身归。十年困踬心期倦，那更逢人话息机。::||
清代::叶元吉::十丈尘中眼忽明，好山如笑快相迎。官桥杨柳稊初茁，墓道棠梨叶半生。古木丛祠成独憩，夕阳寒色下层城。归来却忆山堂事，密雪疏镫坐五更。::||
清代::叶以照::竹影萧萧纸帐悬，僧寮清绝不成眠。白龙潭下飞流急，一夜泉声到枕边。::||
清代::叶以照::林下雨初霁，山亭空翠飞。绿萝长几许，著地扫苔衣。::||
清代::叶以照::秋树瘦无比，秋山淡可怜。空亭长寂寂，衰草带寒烟。::||
清代::叶子眉::马足飞尘到鬓边，伤心羞整旧花钿。回头难忆宫中事，衰柳空垂起暮烟。::||
近现代::汪玢::风凄其，雨凄其，风雨凄其凫雁飞，人家近水涯。烟霏微，雾霏微，烟雾霏微红绿衣，花楼串桁垂。::||
近现代::汪玢::不为多情解怆情，西风扬起暮云平。庙堂箫管金如土，饿莩兵戈道路横。趋枥食，傍垣行，可堪今日作书生。待将一骑冲尘去，踏碎关河古月明。::||
近现代::汪玢::怅望绿云深处，迷路。愁殢海天涯。腥风恶浪遣年华，辜负曲园花。短尽少年豪气，无谓。谁与话凄凉。漫浇磊块与文章，杯酒落空肠。::||
近现代::汪玢::信得金钿误玉腰，水堂深处麝烟消，朱扉长锁独无聊。绿树化阴看结子，红颜投老惜馀娇。凤凰台上忆吹箫。::||
近现代::汪玢::长相思，短相思，长短相思梅熟时，鹧鸪作对飞。春难归，夏难归，春夏难归误了伊，连娟淡写眉。::||
近现代::汪玢::端正情怀写怨词，墨痕浓淡手参差。今年不比去年时。好梦也曾撩远客，破家安得卜归期。江南空有月如眉。::||
近现代::汪玢::长爪慧心人，爱作风流画。画出娟娟跣足娘，临水湔衣也。一阵竹林风，碎韵沙沙者。蓦地回头意绪多，怕是人闲话。::||
近现代::汪玢::小小楼台闲院宇，渐江上，曾闻杵。略相似鸠江多怨杵。昔日也，风兼雨。今日也，风兼雨。细草流光花满树，叫蜀魄，催归去。问归去如何归得去。水亘也，天涯路。山亘也，天涯路。::||
近现代::汪玢::春到江南春又暮。和雨和烟，绿上江南树。斗草吹花寒食路。安排好个风流处。惹我开帘张绮户。燕子飞来，燕子飞飞去。飞去还来还软语。深情待要和郎住。::||
近现代::汪玢::春来也，来自九天涯。几树梅开明胜雪，一溪水涨绿于纱。风嫩景云斜。::||
元代::刘崧::河水啮高丘，丘中墓门崩作洲。可怜墓中人，不见河水向南流。::||
元代::刘崧::己亥三月尾，大麦小麦黄欲起。风从北来雨不止，野雀漫天水漫地。高田雀飞可网罗，低田水来将奈何。::||
元代::刘崧::孙侯庙廊具，特达古豪俊。十年出禁闼，往往事州郡。苍髯玉立秋风高，南浮烟海东云涛。中朝更化重守令，似尔简擢非贤劳。淮东诸郡临淮道，共说仪真风物好。万家歌吹动春云，十里楼船压江岛。海有盐错水有鱼，白露红霞春满壶。候人出郭鸣马集，日望使君来下车。岂无穷困民，所重民父母。税赋出鞭笞，伊谁肆苛虎。长淮之水何悠悠，行矣不可以久留。便令南阳得召父，坐见淮水回清流。愿持万古心，送君以千里。由来贤达士，感激在知己。筼筜谷，金精山，吾独胡为淹留于其间。云霄浩荡白日近，飞翰冥冥倘可攀。::||
元代::刘崧::袁鍊师，好弹琴，不作江南曲，解琴中古音。七轸削玉徽裁金，焦桐黑尾朱弦心。对之如大宾，宝之甚璆琳。时来为予肃危襟，拂拭顾盼愁不禁。六月一鼓之，秋风飕飕起云林。十月一再抚，凌厉白云开重阴。老君坛高夜色迥，神人下听寒萧森。口中六律祇自和，头上三花谁与簪。忽起抱琴去，振衣度遥岑。手援北斗为我斟，独不乐兮忧骎骎。苍梧虞舜不复返，帝子佩沈湘水深。不尽千古意，别君清夜吟，遥想相思江之浔。::||
元代::刘崧::林之乌，尾毕逋，雌雄在树声相呼。一朝雄死雌不去，衔食自哺巢中雏。雏成生羽翼，教之慎出入。出巢不似依巢安，上有鹰鹯下沾湿。林阴阴，风颵颵，东家火起焚其巢。巢空叶枯霜露冷，覆翼其子鸣咬咬。雏今老苍自飞止，慈乌端居为雏喜。衔草作巢巢更高，白头未遍慈乌死。见者共叹息，羡尔林之乌，妇中贞节谁与俱。独不见海昏罗田都黄氏，一子之母旌门闾。::||
元代::刘崧::君不见园中黄蜀葵，去年一尺长，今年始作花，即见倾太阳。朝朝与暮暮，东西逐飞光。天清白露下，秋气忽已凉。蟏蛸篱落瓠叶黄，支离委绝同秋霜。荫根卫足野人语，岂知物性本有常。空山无人日色薄，能不念子增烦伤。中天北斗何苍苍，千秋万岁临冀方。清夜起瞻夜未央，车轮确确回中肠。::||
元代::刘崧::烈烈北风，汤汤横波，大船乘危小船覆，公独不涉留山阿。赤鳅鬐，黑龙尾，长鲸峨峨撑白齿，偶一触之命如纸。滟滪云深自有堆，海门黑月元无底。我昔见公南浦之龙沙，知公作亭非不华。上砻翠石凿户牖，下列琴策开烟霞。客如流云酒如海，枣已如瓜菊堪采。醉歌白雪扬清风，独立东南三十载。历观古贤达，孰不恋閒居。后有栗里之陶氏，前有东门之二疏。公乎公乎又何羡乎鼎食而禄秩，驷马而高车。登公亭，酌公酒，风波于公果何有。酌公酒，听我歌，风波风波奈我何。::||
元代::刘崧::庐陵江边铁十字，不知何代何岁年。何人作之孰置此，何名何用何宛然。形模交横出四角，三尺嵯牙偃锥槊。雨淋日炙黑色滑，土中鮀鳞见斑驳。人言南唐竹木场所都，铸此罥硾筏与桴。一沉江中一路隅，是耶非耶焉得虞。或云此古厌胜法，水怪奔冲赖排压。雌雄相顾走光芒，神物护呵谁畚锸。所以往代鼓铸虔州城，此物千载为英精。舁铁过之铜乃成，精化气感理莫明。世人往往疑根植，下触每愁风雨殛。近时暴卒破盲惑，掘地出之誇胆力。终然弃置不敢匿，我时见之考其式，赤乌之年乃妄饰。吾闻天生五行中，惟金可革亦可从。何不为刀为错通商工，为耜为镈利九农。斩犀刺虎为剑锋，不然行雨极变化为蛟龙。胡独汨没在泥滓，断甓遗株等沦弃。铜仙不来秦鐻废，坐阅兴亡一流涕。::||
元代::刘崧::君不见太和钟步江水边，土山㞦嵔相钩连。何年下凿石膏出，黄壤深蟠白龙骨。篝灯掘隧不计深，前者方压后复寻。问之此人何为尔，皆云得之可牟利。自从岭外南盐通，糅炼和之颜色同。贩夫重多不较味，舟车四走如奔风。晨输夜挽尽筋力，官有禁刑私不息。蒸溲药食能几何，十有八九归馘鹾。我叹天公生此亦何补，掘尽终当变为土。又愁地脉郁积还更生，万古奸利滋不平。安得神人蹴之尽崩溃，民乐真淳永无害。::||
元代::刘崧::君不见庐陵周原上山兀，草木无根尽童突。何年下掘得石炭，劫灰死凝黑龙骨。十年兵兴铸鍊多，千包万秤严征科。乡夫如鬼入地道，鞭血哭泪交滂沱。斸深掘远不知返，土囊砑空忽崩反。十人同入几人归，接绠篝灯出牵挽。舟输担负入公家，连屋委积如泥沙。霞蒸风吼入炉韛，但见刀戟锋镞烈燄闪闪飞银花。我愿天公悯民苦，尽敕石煤化为土，随穴湮填永无取。便令四海歌升平，烧山铸镈销甲兵，民绝横死无苛征。::||
近现代::蔡淑萍::赐我以生挚爱深，何期一怒巨灾临！自然奥秘终当解，子孝亲慈不似今。::||
近现代::蔡淑萍::旧文细读颇惊心，规律原来可探寻。解读自然思缜密，红霞初起瞩望深。::||
近现代::蔡淑萍::“化缘”加固豆渣楼，疏散年年演习稠。无一伤亡岂容易？立身多难必先忧。::||
近现代::蔡淑萍::此日天涯真比邻，驰援万里意弥真。山摇海啸共休戚，同是地球村里人。::||
近现代::蔡淑萍::河已塞兮山已摧，救亡誓与死神追。三军将士白衣使，一线生机力挽回。::||
近现代::蔡淑萍::第一时间履险来，救民绝境万难排。抚孤欲滴盈眶泪，勇者之风仁者怀。::||
近现代::蔡淑萍::广宇澄明百虑空，蜀山万叠兴无穷。风光弥眼皆诗意，都在先生指顾中。::||
近现代::蔡淑萍::沐风沾露记前尘，学做诗还学做人。心事浩茫无寄处，长歌短句但唯真。::||
近现代::蔡淑萍::我亦飘零至绝域，凄惶曾下万行泣。思君丝路凿空蒙，猎猎旗飞漠风疾！::||
近现代::蔡淑萍::红氍毹上识雄豪，神武英年白战袍。于今剩此一抔土，碧水青山慰寂寥。::||
两汉::曹植::端坐苦愁思，揽衣起西游。树木发春华，清池激长流。中有孤鸳鸯，哀鸣求匹俦。我愿执此鸟，惜哉无轻舟。欲归忘故道，顾望但怀愁。悲风鸣我侧，羲和逝不留。重阴润万物，何惧泽不周？谁令君多念，自使怀百忧。::|友情|劝慰|
明代::何景明::近得浔阳江上书，遥思李白更愁予。天边魑魅窥人过，日暮鼋鼍傍客居。鼓柁湘江应未得，买田阳羡定何如？他年淮水能相访，桐柏山中共结庐。::|赠友|友谊|抒情|
唐代::王昌龄::映门淮水绿，留骑主人心。明月随良掾，春潮夜夜深。::|送别|友情|
明代::刘基::涧水弯弯绕郡城，老蝉嘶作车轮声。西风吹客上马去，夕阳满川红叶明。::|秋天|写景|
明代::刘基::鸡鸣风雨潇潇，侧身天地无刘表。啼鹃迸泪，落花飘恨，断魂飞绕。月暗云霄，星沉烟水，角声清袅。问登楼王粲，镜中白发，今宵又添多少。极目乡关何处？渺青山、髻螺低小。几回好梦，随风归去，被渠遮了。宝瑟弦僵，玉笙指冷，冥鸿天杪。但侵阶莎草，满庭绿树，不知昏晓。::|抒情|怀才不遇|
明代::刘基::古戍连山火，新城殷地笳。九州犹虎豹，四海未桑麻。天迥云垂草，江空雪覆沙。野梅烧不尽，时见两三花。::|战争|写景|
明代::刘基::萋萋芳草小楼西，云压雁声低。两行疏柳，一丝残照，万点鸦栖。春山碧树秋重绿，人在武陵溪。无情明月，有情归梦，同到幽闺。::|婉约|秋天|写景|相思|
清代::黄景仁::络纬啼歇疏梧烟，露华一白凉无边。纤云激荡月沉海，列宿乱摇风满天。谁人一声歌子夜，寻声宛转空台榭。声长声短鸡续呜，曙色冷光相激射。::|秋夜|写景|
南北朝::谢朓::秋夜促织鸣，南邻捣衣急。思君隔九重，夜夜空伫立。北窓轻幔垂，西户月光入。何知白露下，坐视阶前湿。谁能长分居，秋尽冬复及。::|秋天|夜晚|抒情|
宋代::陈与义::中庭淡月照三更，白露洗空河汉明。莫遣西风吹叶尽，却愁无处着秋声。::|秋天|夜晚|写景|
近现代::罗锦堂::为探春光草上来，等闲飞去又飞回。不是薄情栖不稳，只缘花好未曾开。::||
近现代::罗锦堂::行行直上翠薇巅，绿树阴浓碧水寒。来往皆从岩下过，满山插遍青琅玕。::||
近现代::罗锦堂::江南江北好风光，山绕楼台水绕廊。我不归来谁是主，花开可有旧时香。::||
近现代::罗锦堂::生死何时了，凄凉万古情。自甘居牖下，白首弥陀经。::||
近现代::罗锦堂::含香餐白露，带醉眠芳草。时傍莺燕飞，不共秋花老。::||
近现代::罗锦堂::小住蓬莱三十秋，年光老大去难留。赋诗犹有高歌兴，对酒却无少壮游。梦里悲欢惊聚散，人间冷暖泯恩仇。幽怀欲寄何由寄，笑指莲华最上头。::||
近现代::罗锦堂::枫林红透又深秋，衰柳寒蝉一片愁。漠漠疏烟催雁翅，萧萧落叶打人头。云归远岫疑山动，水绕荒村惊地流。万里不辞来醉别，黄花满径笑相留。::||
近现代::罗锦堂::耿耿银河夜未阑，车声催动晓霜寒。悬崖翠竹人千个，绕径苍波水一湾。犬吠深山村尚远，鸦鸣古木月将残。朝阳如火穿林出，无限风光放眼看。::||
近现代::罗锦堂::把盏垂帘到五更，寒灯一点说归程。未能年少学张绪，岂肯穷途哭阮生。槛外青山思故国，窗前落叶送秋声。壮游如梦今何夕，北斗低昂月半明。::||
近现代::罗锦堂::雨洒园林气象新，风光无地不宜人。花香处处通幽径，鸟语时时过别邻。幸有余闲舒倦骨，喜无灰土杂烟尘。昂头一笑扬鞭去，谁识楼台画里身。::||
近现代::熊东遨::瓦响尘腾骤未防，一瓢飞泼过沧江。天意有时恩及我，休躲。试招荷侣说新凉。翻墨周遭遮欲断，何憾？伊人自在水之阳。多少云山真面目，猜着。不须披露不须藏。::||
近现代::熊东遨::蝶影蜗痕关际会。雨去风来、争逐春之尾。秀尽残英红到水，东君惯是无追悔。一角湖山容小睡。闻道清时、梦也成人美。不管明朝晴与晦，绳床先试其中味。::||
近现代::熊东遨::老至心何着？只在水云间。露花泥草风竹，定与我相关。闻道玉湖摇碧，正要先生舟楫，岂不动欢颜。况有烟霞侣，诗酒共盘桓。雨三分，人几个，水千湾。歌吟尊俎都罢，四面看青山。明月未成邀约，小勺先分清活，体味浅深寒。斯世一何幸，得似鹭鸥闲。::||
近现代::熊东遨::湖上重来忆旧观，百花添得几分颜？茗烟依约起前湾。十里新痕堤畔水，一帘微影雨中山。斯人去后尽阑珊。::||
近现代::熊东遨::霜禽初歇，帘外飞香雪。影入流溪声到月，天地宫商漫协。庭梅未改真淳，劳君写出元神。笑我终朝坐对，清芳不与人分。::||
近现代::熊东遨::小梦草生珠，大梦潮吞月。大小由之到佛前，无梦存何说？不问道谁传，不问鲸谁掣。只共边缘几个人，来踏杨花雪。::||
近现代::熊东遨::何用春风沐汝身，前生元是玉霄神。清香到枕缘非浅，素影横窗自不群。泉梦石，树留云，海天同福亦同恩。今宵补个心头印，百世相寻认此痕。::||
近现代::熊东遨::旧愁都着玉壶收。甚来由，又登楼？醉里推窗，俯看大江流。要与龙标争一席，千载下，有人不？平生事业剩清游。远寻牛，近呼鸥。水洞云窝，那复计春秋。诗梦恰宜今夜续，杯在手，月当头。::||
近现代::熊东遨::域中同好，相约将公扰。八百年光流过了，依旧青山不老。今朝座设西园，顶香遥拜高轩。南北两厢呼应：一声杯汝来前。::||
近现代::熊东遨::只有深闺养得成，百端娇媚是天生。穿岩水响泠泠白，掠树云飞淡淡青。人未识，且休惊，木灵山鬼本无名。泰嵩早失相看意，自向西南认小星。::||
清代::陶元藻::满地榆钱莫疗贫，垂杨难系转蓬身。离怀未饮常如醉，客邸无花不算春。欲语性情思骨肉，偶谈山水悔风尘。谋生销尽输蹄铁，输与成都卖卜人。::||
清代::陶元淳::如此途穷欲进难，朝天漫上越王坛。局高不合伸强项，逐裸何须岸大冠。徼外山河逢客醉，心头铁石向人寒。长安日下犹言远，穷海孤臣那得看。::||
清代::陶元淳::道路非难作吏难，一洲鳌背立郊坛。人言琼管曾开府，我道囚山合挂冠。万里亲知春梦断，一生事业暮潮寒。新恩已是投荒处，却望新恩福地看。::||
清代::陶元淳::一官万里尹蒿莱，几个生前归去来？况复劳心阳子拙，敢云流涕贾生才。晛消瘴雾千山净，春到蛮花满地开。从此不愁风土异，生还终望我公哀。::||
清代::陶元淳::暝色城先到，人声野更稀。山深难得月，水暗欲溅衣。魑魅憎人过，虫沙得地飞。迷途知未远，钟起唤君归。::||
清代::陶士僙::闻说黔中事，君行我慨然。猿声千岭月，烽火百蛮天。德舞虞廷羽，风清宓子弦。须知怀远意，不事枕戈眠。::||
清代::陶士僙::何人怜好月，与子共瑶琴。夜肃湖山气，亭空今古心。残烟青一缕，凉露白千林。老鹤何为者，长鸣天半阴。::||
清代::陶士契::万顷玻璃一叶舟，金焦倒影共天浮。乘虚拟向河源客，狎浪真随海上鸥。龙出寺云趋海岛，鹤盘关月近扬州。眼光无界情无际，奇绝年来是此游。::||
清代::陶士契::廓落湘中客，羁迟皖水偏。江鸣孤棹雨，云乱远村烟。壮志惭浮梗，名场笑聚膻。半生行止事，回首意茫然。::||
清代::陶之典::十年湖梦隔，忽向湖中舣。洞庭雪耶非，峨眉幻为水。水落云势张，沙翻空气委。一夜湖雪平，寒光无起止。茫茫十二螺，疑被同云徙。吹我高寒心，浩入湖波瀰。夜色一气中，舟呼素烟里。独寤洞庭澜，孤怀向元始。::||
近现代::金鉴才::清溪花雨绝纤尘，别有洞天一段春。我若浮家也到此，岂能归作武陵人。::||
近现代::金鉴才::草塘伫立最堪思，梦里孤衷似旧时。不是风波平彻底，冰清玉白又谁知。::||
近现代::金鉴才::一抹孤云落照斜，悠然微步过田家。江天雁字归声急，满树风牵扁豆花。::||
近现代::金鉴才::屋角依稀月影残，残时始觉满时难。玉盘洗出中秋夜，犹许人间仔细看。::||
近现代::金鉴才::梧桐垂露曳新柔，一片清光叶外浮。材大莫因琴瑟斫，钟生今已觅封侯。::||
近现代::金鉴才::孤山阅尽万梅花，雨后风前几树斜。莫道人生无定著，能安身处即为家。::||
近现代::金鉴才::回首原来不丈夫，半生潦倒一身孤。今宵更向桐阴宿，赚得浓睡淡梦无。::||
近现代::金鉴才::曾记扬帆过洞庭，一湖深碧映春星。四周隐约光千点，都是寻常落草萤。::||
近现代::金鉴才::画法谁参一指禅，泼翻水墨走云烟。他年会得潘公趣，十里荷花好放船。::||
近现代::金鉴才::平湖一棹动微涟，花影联翩扑面鲜。欲觅新诗乘醉去，莲娃笑指酒中仙。::||
近现代::崔荣江::故曲吟来为故客，几声檀板红牙。前缘已杳付恒沙。那年头上髻。换了鬓边花。滋味堪堪言不得，弦音拨弄吁嗟。酸甜苦辣各些些。尔仍居海角，我已走天涯。::||
近现代::崔荣江::分付尘消一味，抟挼心碎经年。多情勘破到无言。灰飞花下事，落寞指尖弦。夜里偷偷弹泪，晓来黾勉承欢。不教莺燕笑花残。宫商音渐杳，淡了旧云烟。::||
近现代::崔荣江::高杪葳蕤争荫，瘦红无语怜垂。小荷尖角怯生时。柳梢双燕剪，帘外数蜓飞。不欲向春言别，几番兰指挼衣。倩谁知晓者心思。当年君若此，一去念无归。::||
近现代::崔荣江::柳眼诧红飞雨，蝶心嗔绿沾衣。一嗔一诧憾情微。我心犹缱绻，斯意已翩飞。谁个不曾怜惜，奈何屡屡相催。便落泥尘作红堆。此身拼一劫，来日复芳菲。::||
近现代::崔荣江::杨柳东风初绿，我心孤独长衰。春来再度惹相思。花开阡陌早，人约小园迟。念冷闲楼空阁，梦残孤枕纱帏。何时风信递佳期。莫教春又老，皱了我双眉。::||
近现代::崔荣江::早上清风吹小径，幽幽送远青箫。闲愁一管不堪调。草间朝露，为我泪轻抛。鱼雁不知人寂寞，悠悠云水逍遥。嫌我音书太唠叨。于今不肯，将我信儿捎。::||
近现代::崔荣江::已有春风临小苑，何花一树先开。轻寒尚未蝶飞来。我心如蝶，愿与尔相偕。让我枝头拈一朵，微微踮起红鞋。花儿无语有悲哀。何将乱摘，当作美人钗。::||
近现代::崔荣江::此世浑浑情不耐，别留几次徘徊。月明时候醉陈醅。浇肠蚀骨，寸寸磨成灰。但许轮回能择取，来生身是新梅。凋来千瓣亦香堆。清风旋起，缀上玉人衣。::||
近现代::崔荣江::月照塘中荷影，人梳楼上妆台。青丝辫发镜前开。香心掬在手，思念落入怀。记得当年今日，莺声啼破云埃，子牵侬手久徘徊。今持蝴蝶剪，心字向君裁。::||
近现代::崔荣江::露酒花筵双玉箸，庚寅味道弥新。秋池一漾胜春津。韶华旻日丽，红点小樱唇。为甚娥眉时暗蹙，怛忧鬓上霜痕。赖谁慰得散愁云。鸥盟花下约，共老世间尘。::||
近现代::黄绮::如花人面端端地，水上相逢。言语难通。看是停桡欲就从。风吹漫理青丝发，意态从容。旋剥莲蓬。抛打香腮惹阵红。::||
近现代::黄绮::女儿烂漫真奇妙，倒坐船头。的的歌喉。水面听来特地柔。移时船到水深处，不信含羞。尽解鞋兜。赤脚当娆打水浮。::||
近现代::黄绮::山光桥影依稀见，远听鸣蝉。水国漫漫。忘了人间六月天。清香引向花开处，小住游船。轻管低弦。桨触清波水濑圆。::||
近现代::黄绮::不教湖上怀西子，胜似西湖。沙岸回纡。碧水青天上下虚。且持短棹闲摇去，细柳风馀。白藕花疏。明月清光水面铺。::||
近现代::黄绮::谁伴。夜久衾衣暖。失却归期，日日从头算。小窗西。远山低。待得床前月下晓鸡啼。::||
近现代::黄绮::处处村烟傍晚浮。闲行倦坐曲江头。最怜野渡疏杨岸，一段斜阳三两鸥。风细细，水悠悠。为谁多意总凝眸。浮云卷起西山去，一片孤帆晚未收。::||
近现代::黄绮::草上铺烟绿共肥。融和天气踏青时。美人风里曳罗衣。柳岸燕飞溪水软，杏林莺语夕阳低。游情怎耐耐春宜。::||
近现代::黄绮::曲径深幽，月来竹影光寒薄。长鸣啄啄。白羽西飞鹤。起舞蹁跹，舞袖凭虚托。须吹着。笛声清弱。一曲寒梅落。::||
近现代::黄绮::风断续。月照离怀摇案烛。梦乡原不分南北。梅花应是飘香国。栏干曲。关山别后萧萧木。::||
近现代::黄绮::江上立。鸥鹭闲云相共白。波平日暮千峰出。多情今日多回忆。无消息。雪融春信寒梅碧。::||
近现代::谷海鹰::弱质耽吟，孤怀慕道，良宵惯守空灵。恩怨随风，閒中鬓雪微萌。飘痕隔世云边梦，辨依稀、绪乱魂惊。叹重逢、物换人非，忘却前盟。兰襟怕绾相思结，任三春花月，都逐浮萍。料理幽窗，几函贝叶黄经。迷情卜币窥天意，记当时、雨漫烟城。拂钿徽、欲奏阳关，指涩弦凝。::||
近现代::谷海鹰::惊噩耗，恨无常。缺月眠云倦倚窗。岁月有情留淡影，断痕心事绕回肠。::||
近现代::谷海鹰::飏秀发，沐清风。驻影花前笑靥红。毕业册间题戏语，此身曾嫁女郎中。::||
近现代::谷海鹰::偷折蕊，漫凭栏。笑语斜阳药圃边。功课倦抛寻逸趣，素裙相对卜情缘。::||
近现代::谷海鹰::逐水偎花，淩虚堕溷，三生一任风媒。薄倖春心，拚教绮梦成灰。纵将万缕垂丝结，也难留、弹指芳菲。莫轻粘、绣帐红鸾，圆月清辉。同潸点点天涯泪，有多情词客，暮听鹃啼。彩翼华光，消磨冷墨残杯。吟襟珍重飘零处，荐馀香、浊世相依。奈明朝、聚散无凭，且恁徘徊。::||
近现代::谷海鹰::贪折高粱秆，偷尝扁豆花。夕辉铺地幻金砂。嬉戏忘还家。呼啸群童战，腾挪幼树爬。人前炫耀一身疤。顽劣赛男娃。::||
近现代::谷海鹰::柳絮黏春飏绮梦，撩红半圃蔷薇。斜阳心事彩云知。归禽啼落蕊，新翠浴金辉。忙处情閒閒处闷，小窗探出柔荑。轻绒堕手又扇飞。无端成聚散，久伫一低眉。::||
近现代::谷海鹰::如梦芳华揽镜空。星星鬓影暗双瞳。情天幻网恩成怨，雪爪鸿泥西复东。肥瘦绿，浅深红。捲帘又是海棠风。年来心事徵爻卦，一点玄机燕语中。::||
近现代::谷海鹰::自恐情多损道根。空花迷却旧精魂。难消累劫阴阳数，重省莲池般若因。身外梦，梦中身。此生应悔蹈红尘。良宵惯向灵台守，辜负人间烂漫春。::||
近现代::谷海鹰::娥眉自古英雄误。血泪丹青驻。仙乡寂寞恋尘寰。艳魄娇容青帝也垂怜。江山不识恩和怨。依旧春无限。至今怕听楚声歌。隐去京华风月任蹉跎。::||
近现代::温树校::剑阁连云，峨眉插汉，几度魂梦曾寻。绛帐春风三载，石火光阴。陀山还留吟咏集，鹭江难抵别情深。伤怀处，汽笛响时，呜呜唤起离心。清沁。弹绿绮，歌白雪，新词掷地声金。杖履相随山水，不倦登临。满门含笑皆桃李，一堂团聚有朋簪。生申日，齐祝我公长健，蓄意难任。::||
近现代::温树校::问三千六百尺长虹，卧波几春秋。抚残碑断碣，伤今吊古，买醉登楼。往日衣冠文物，太息已全休。除却江中水，依旧东流。每过端明祠下，谒乡贤遗像，热泪难收。看骚人墨客，败壁有诗留。叹都无碧纱红袖，强放怀天际数渔舟。斜阳里一声孤雁，愁上添愁。::||
近现代::温树校::杜宇凄清，池蛙惨淡，暗夜齐吊春归。一幅鲛绡依旧，物是人非。愁对孤灯添支影，怕窥明镜锁双眉。寒窗下，斜拔玉钗，怜他赤焰蛾飞。斯时。肠欲断，房独守，海天归棹难期。但愿檀郎长住，永不相违。短篱同醉黄花酒，翠楼共看绿杨丝。情痴甚，魂梦待伊来也，绣枕双移。::||
近现代::温树校::眉毛儿的是夭娆。算彩笔，也难描。却羡徐陵多艳福，看如今屋贮阿娇。应能压倒，环肥燕瘦，素口蛮腰。种蓝田，解得佳人意满，才子魂销。相逢谢女，前度刘郎，桃花溪水非遥。为问尘寰谁得似，对婵娟，举酒相邀。传来韵事，灵芝慧业，玉树风标。想双双，共趁春融，凤台吹彻琼箫。::||
近现代::温树校::剩有婵娟伴独吟。乾坤俯仰孰知音。山水春来依旧绿，倦登临。野店不赊寒士酒，诗篇难买美人心。颦笑祇今成往事，梦中寻。::||
近现代::温树校::鸥浮春渚。燕裁红树。惹新愁，怕重经旧时行路。苔饰石容新，藤挂松腰古。更满目，淡烟零雨。凡花无数。海天欲暮。故人兮，故今兮只今何处。举步上层楼，低首倾觞俎。眼里泪，酒中渗去。::||
近现代::温树校::望江天，夕阳无语销魂。只恨好景难留，弹指又黄昏。旧游那堪回首，忆菊花时节，有女怀春。念异乡作客，明眸皓齿，真个温存。而今剩得，青衫吊影，风竹敲门。镜破鸾孤，空一觉梦醒人杳，巫雨朝云。应挥慧剑，趁此时，斩断情根。但更恐，任山枯海竭，总销不去，心上创痕。::||
近现代::温树校::记得乔松阴下。初夜。浓话并肩时。只今空有泪双垂。谈笑两无期。同是碧天圆月。离别。鸾镜染轻尘。不知谁是薄情人。絮果与兰因。::||
近现代::温树校::粉黛知音难得。南国。灯下暗相期。百般娇态上双眉。隐约可思维。回首钿蝉钗凤。如梦。颦笑总成空。灵犀何处更相通。风雨闭帘栊。::||
近现代::温树校::满腔泪血，洒海天，当年误我儒冠。文阵蹉跎，爱河飘泊，知音遇也都难。带围渐宽。怕忆来，花下灯前。到如今，病骨支离，夜吟空对月光寒。肠断没人知得，问阿谁似我，仗马寒蝉。风恶衰林，云愁平野，将心挥洒蛮笺。欲浮钓船。把酒杯，邀下婵娟。碰余生，寄托烟波，也情留眼看。::||
清代::陈书（桃源人）::虎岫居然象虎成，岩间多竹惬幽情。此君日与山君对，啸谷风从嶰谷生。僧院时闻无俗韵，游人坐听有清声。白沙形胜誇雄踞，况复千竿戛玉鸣。::||
清代::陈书（桃源人）::定军山上定军寨，放眼望洋气壮豪。潮汐去来沧海阔，帆樯迢递碧天高。卦亭久见閒兵叠，鹿港多看集贾艘。幸际太平登眺日，安澜全不涌波涛。::||
清代::陈书（桃源人）::在山泉水本然清，此寺如何得此名。总为源来澄不滓，非同流出浊旋生。无沾俗垢无藏污，可沁诗脾可濯缨。好凿一池供净杯，禅心皓月印空明。::||
清代::陈书（桃源人）::问俗竟如何，家家茅结庐。有村皆种竹，无地不通车。秉穗赓多稼，鸡豚乐比闾。但令安作息，海宇即豳居。::||
清代::陈书（桃源人）::地势青龙转，溪流黑水通。街新为斗北，社旧是螺东。俗少嚣陵习，人敦礼让风。文明看渐启，士多气如虹。::||
清代::陈书（伯初）::蜜蜂无花祇趁人，春融滟滟天光新。庭阶燕坐听鸟语，何用身世愁无垠。官厨生菜源源至，天意可转哀吾民。尺泽何妨旬日匀，官身既老宁思莼。但憙子妇能和亲，此岂分外天无嗔。::||
清代::陈书（伯初）::海棠能作檐下花，梅叶先占旧年绿。吾庐春尚不欺人，到眼风光如转烛。去年还家万事足，岂料今年脱床褥。悠悠往事不堪思，鼎鼎征装宜结束。习勤运甓吾岂敢，独立庭前驱雀浴。::||
清代::陈书（伯初）::元祐诸公天人姿，庆历圣德天所毗。既清海甸卷怀已，不殚厥锷焉施为。乡党流风要人纪，文献晻昧烦探披。泉虚石伫盖可负，况咏华黍赓参差。青春登朝强仕归，猿鹤欢喜迎龙夔。摩崖浯溪兴不衰，老于文学今其谁。温良颜色入座有，时以句法相质疑。龙章凤姿爱鳖跛，乱头粗服参旄氂。东屯西瀼隔还往，岁四五至穷昏曦。坐公听水之斋思，松篁琴筑弹流澌。山举踏月夜半至，挟卷报道诗寻医。::||
清代::陈书（伯初）::北雁不来秋雨稀，湖云衔日游人归。轩窗卧愁诗又瘦，稻粱晚熟螯难肥。去年花黄蝴蝶飞，登堂别君觞交挥。诗书制序石林至，丰采映壁如云翚。我今不乐辞庭闱，君复流连淹帝畿。僧房独榻亦何有，垂稿忽怨缁沾衣。春来补被还相依，西山日落烟霏霏。骖鸾夜静呼灵妃，诗成且复忘朝饥。人生何处更称意，看取沧桑日夜非。::||
清代::陈书（伯初）::津亭东望生风波，隤阳西下无停梭。几回思归归不得，日手短墨窗中磨。偶逐闲游访水利，六井塞断亡东坡。凉风八月兼夜至，一洗花港稀留荷。句留为此直无益，顾恋岂复缘黎涡。平生出门罕穷独，豪气画壁歌黄河。此行有若随嫁媵，诗谶恰应乌投罗。三楹楼下鼠窥殡，夜见漆色黄成驼。严官之途始畏绝，缩足退食甘委蛇。著书未半忽昏卧，仰见梁燕先辞窠。起来绕屋唤佣仆，立意作达徵亡何。苍苔泠泠秋雨下，不饮恐被少陵呵。::||
清代::戴梓::萝薜映帘栊，森森透碧空。青山疏磬外，修竹乱烟中。卓锡留经月，归帆趁便风。浮踪人不识，沈水日融融。::||
清代::戴梓::公子招游日，羁人放眼时。园花娇滴露，堤柳嫩眠池。酣酒忘天地，闻歌感别离。流莺原有意，春报此乡知。::||
清代::戴梓::寥落三山客，同为万里游。交情穷后见，老泪客中留。末秩身权隐，边方计早筹。庙廊今有属，珍重海天秋。::||
清代::戴梓::草堂寒若此，焚荻竟无功。窗满前宵雪，门增此日风。卖文怀旧主，贳酒乞邻翁。鸿雁南飞去，梅花信未通。::||
清代::戴梓::久有东皋约，兹游喜不虚。推窗瞻广漠，扫碣读遗书。孤塔千秋在，荒城百战馀。萧萧寒木下，瞻望意踟蹰。::||
清代::戴梓::既喜之官去，相看复黯然。一身留绝塞，万里羡长鞭。路入雄关断，山当粉署悬。思君何处切，楚月照辽天。::||
清代::戴梓::此去荆山好，余曾负笈游。瀰漫三澨阔，窈窕五华秋。米贱官馀俸，鱼肥钓满舟。琴书携八口，可不向民求。::||
清代::戴梓::花事看都尽，柳阴犹可怜。轻烟蒸白塔，柔浪拍青天。移后应多悴，攀馀未许眠。灵和旧风日，回首忆当年。::||
清代::戴梓::三径郁参天，千章碍日悬。拂苔人选石，翻树鸟啼烟。竹叶开香瓮，花光照绮筵。莫教歌舞倦，新月正娟娟。::||
清代::戴梓::绝足追巢谷，间关访谪仙。到时炊朔雪，行日泛江烟。海气连云合，龙沙抱日悬。中原旧丰沛，何处拟辽天。::||
清代::黄遵宪::绕榭山花红欲然，林中结屋屋如船。人来蓬岛无宾主，境比桃源别洞天。近事披图谈斗虎，旧游濡笔纪飞鸢。登楼北望方多事，未许偷闲作散仙。::||
清代::黄遵宪::满城旭影曜红旗，神武当年此肇基。竿木才平秦世乱，衣冠创见汉官仪。中原旧族流传远，四海同家聚会奇。此土此民成此国，有人尽日倚栏思。::||
清代::黄遵宪::浩浩天风快送迎，随槎万里赋东征。使星远曜临三岛，帝泽旁流遍九瀛。大鸟扶摇抟水上，神龙首尾挟舟行。冯夷歌舞山灵喜，一路传呼万岁声。::||
清代::黄遵宪::平生四海论人物，早有张、陈在眼中。一举云霄希有鸟，频年尘土可怜虫。试思科第定何物，长此羁贫却恼公。归问白眉吾好友，可能追逐共云龙。::||
清代::黄遵宪::马首欲东王事亟，乘辕改北故人归。别君泥醉杯中酒，独我愁看身上衣。万绪一时齐扰扰，三年同客更依依。平安寄语吾家去，为道腰支近稍肥。::||
清代::黄遵宪::齐东燕北走舟车，三载南云望倚闾。宦学无成便归去，父兄有命敢行诸。伤禽恶听连环弹，老蠢愁翻旧校书。碧海制鲸公手笔，倘分勺水活枯鱼。::||
清代::黄遵宪::旁午军书议出车，沿边鹅鹳列为闾。眼看虎落环瓯脱，心冀燕仇雪望诸。四海同袍征士气，频年赠策故人书。荷戈亦是男儿事，何必河鲂始食鱼。::||
清代::黄遵宪::辙乱旗翻屡败车，行吟憔悴比三闾。未知吾舌犹存否？终望臣饥得食诸。辛苦低头就羁靮，功名借径寄诗书。若论稽古荣车服，久已临渊不羡鱼。::||
清代::黄遵宪::平生揽辔澄清志，足迹殊难出里闾。万一铅刀堪小试，可容韫匮便藏诸？觚棱魏阙宵来梦，简练阴符夜半书。一第区区何足道，频番绿木妄求鱼。::||
清代::黄遵宪::狼㬻遗种等高车，万族相从到尾闾。魑魅入林逢不若，虾蟆吞月鉴方诸。昔闻靺鞨歌西乐，今见祛庐制左书。始受一廛濠镜地，有明师早漏多鱼。::||
清代::金楹::愁思忽而至，揽衣陟冈陵。杳杳即长暮，古松郁青青。睇彼脊令飞，不觉涕泗零。群弟克恭我，而我乃无兄。人命异金石，生日空营营。营营匪营利，诗书以家民。身没业谁传，有女才十龄。白日下荒郊，痛哭还柴荆。岂无樽中酒，难忘手足情。::||
清代::金楹::枯杨不再芳，残花不再扬。下士忽愁苦，斯人已沦亡。沦亡岁月迁，昨梦在我傍。觉来不见君，神思空旁皇。旁皇何所之，愿言携酒浆。寻君墓前道，空山石苍苍。苍山万古色，人命有短长。乡井嗟决绝，魂当随鸟翔。青云为君衣，白云为君裳，君已契冲穆，岂复含悲伤。斜日下寒天，存者长相望。::||
清代::金鼎燮::东风吹十日，万户春酣酣。晴红融雪岫，暖绿蒸烟潭。辛盘味乍饱，花胜头犹簪。玉壶好春色，不醉心奚甘。折柬招近局，开筵资深谈。论文到千古，日落还停骖。惜哉玉梅骨，枯枝撑书龛。思与重写照，丹青非我谙。一尊酹疏影，诗盟差可燖。对酒本当歌，各抒性所耽。况诸坐中客，博物夸世南。文辞复书翰，五绝兼其三。昔者昌谷家，愈浉偕来探。心胸罗列宿，赋笔天工惭。喜招高轩过，酒滴真珠坛。诗成再拜进，双髻垂鬖鬖。嗟余近弱冠，隅坐心如惔。词华有根柢，经术非扯挦。幸蒙大匠手，雕镂蛤与蚶。终虑径寸质，席珍其何堪。春华冀努力，汲古勤开函。直须识三箧，莫便携双柑。不见培风翼，不见食叶蚕。持此寿臣叔，食报青云贪。门前新柳色，染衣都成蓝。何当祀九烈，同醉酒一甔。::||
清代::金鼎寿::开窗一镜漾晴辉，十里烟光接翠微。有树阴边人小立，无风波处鹭徐飞。分明碧港为家好，多少红尘作计非。为我致声南去雁，穿云欲与尔偕归。::||
清代::金鼎::龙蟠虎踞拥山椒，多少琼宫姓氏标。云阙春明千树秀，雷坛夜静百灵朝。学仙且事钞丹箓，知己相携望碧霄。触景会心皆自得，逢人不待拟松乔。::||
清代::金綎::柴桑有处士，襄阳有遗老。尽室入蓬篙，终年颜色好。人生苦不足，吾道无求饱。愿得同心人，浩歌藉芳草。::||
清代::金綎::扬帆溯江涛，江阔沿叠嶂。诘屈百里间，一一奇鬼状。篙师太卤莽，拨石轻奔放。峥嵘屡萦回，采石屹相向。天风黤惨来，险绝不可仰。昔闻忠武王，挥戈实开创。于此奋神威，力腾千仞上。真宰有驱除，中原气自壮。至今三百年，谈者神犹旺。龙虎一失险，洪波空荡漾。郁郁松柏枝，钟山日相望。::||
清代::金綎::寒潮月稍落，渔浦烟初起。苍茫钟出林，萧瑟雁飞沚。须臾沉雾迷，不辨天与水。使我神恍惚，置身云海里。日出影渐开，遥山树如荠。翠微半出没，沧波亦流绮。指顾远帆生，一一势千里。清景旷无垠，吾心淡如此。::||
清代::金綎::晴日山照耀，林峦现金碧。何年浮屠宫，峙此奇险石。钟磬不可闻，天风荡虚壁。轻舟出其下，牵揽不得力。巉岩更阴森，使我毛发磔。惊涛喷晴雪，盘屈增险厄。上视飞鸟绝，下瞰鼋鼍逼。寒江静鱼梁，细路隐樵迹。我欲逐孤猿，济胜理轻策。高妙蹑云关，力扶羲御侧。风水趁前途，回首空叹息。::||
清代::金綎::枚生长托乘，王粲始从军。会有平戎策，能开西极云。令严千雪帐，犒士万羊群。指日应降虏，铙鼓奏凯闻。::||
清代::蔡德辉::晓登八卦山，归来读周易。掩卷一回思，山形尤历历。::||
清代::蔡德辉::才尤刚决节尤坚，和议连番总不然。百计筹谋惟报国，一时流寓况名贤。便教藩服能成事，其奈孱躯不永年。史册流芳终有分，漫将遗恨播诗篇。::||
清代::蔡德辉::森严刁斗拥熊罴，赏罚分明未足奇。只望一身存胜代，敢将两岛抗全师。图开赤嵌形堪踞，业复朱家势莫支。智力难争天命在，多君风调俨须眉。::||
清代::蔡德辉::红旗赤帜树高城，弱冠将军独请缨。宠赉有加天赐姓，徵收无处海屯兵。都缘耿耿心长在，岂为区区发数茎。忠孝由来难两尽，邮书往返不胜情。::||
清代::蔡德辉::沙汕纷纷列舳舻，当年海上拓雄图。鲸鱼入梦生何异，龙种偕来类不孤。人似武侯筹北伐，地同洛邑建东都。知他矢志延明祚，绝岛偏安亦丈夫。::||
清代::蔡德辉::东南半壁拥波涛，保障闽疆气象豪。虎旅千艘开赤崁，牛皮一席捲红毛。延平继世勋名远，靖海劳师战绩高。瀛岛年来增郡县，免他荒薮作逋逃。::||
清代::蔡德辉::海外犹浮海，天涯莫问天。光阴消岁月，身世渺云烟。有笔题神境，无琴操水仙。閒鸥乐忘反，浪迹亦徒然。::||
清代::蔡德晋::龙山苍翠枕西头，水上芙蓉一带秋。云树不须遮望眼，梦中人在木兰舟。::||
清代::蔡德晋::好梦偏教短，寒更故意长。孤衾涵病骨，残月印愁肠。静听鸡鸣杙，时惊犬吠廊。坐深湖墅晓，窗外一庭霜。::||
宋代::王松::过墙喜共蝶争狂，日日关心饲养忙。花蕊栽培资酝酿，蔗浆温润进糇粮。巾箱风雨藏千翅，香国乾坤翼一王。真个细腰堪爱护，分封又见蜡为房。::||
宋代::王松::莫挽狂澜卫梓桑，每逢佳节引杯长。羡君有兴添新句，愧我无才老故乡。何必登高循旧俗，空愁卧病过重阳。白衣送酒今难得，辜负蟹肥菊正黄。::||
宋代::王松::沧海桑田几变迁，谋生何暇更忧天。狂澜滚滚凭谁挽，妙手空空只自怜。重聚转嫌妻子累，穷途难得主人贤。受恩未有涓埃答，痛哭唐衢亦枉然。::||
宋代::王松::客怀难借酒销磨，枕上凄凉听雁过。梓里烽烟家在否，竹窗风雨夜如何。杜陵归国心犹咽，王粲登楼感更多。痴想妻儿同辟谷，忍饥高唱采薇歌。::||
宋代::王松::千年古鹤万年松，松性坚贞鹤性慵。缑岭漫随王子驾，秦碑肯署大夫封。高风已入冰弦谱，清唳如听野寺钟。寿相自宜兼福相，双修人见老犹龙。::||
宋代::王松::谁从荒外振唐音，一卷移情海上琴。禅榻茶烟销热瘴，青枫黑塞寄遐心。偶然韵事留檀榭，自有玄谈继竹林。浮洗蛮风椰橡气，天涯苔绿结同岑。::||
宋代::王松::极望空明净四围，閒来选石坐苔矶。远云连水疑无动，高鸟乘空似不飞。一发中原穷海没，千程衔尾晚帆归。我行未已知何世，濯足长流怅落晖。::||
宋代::王松::词章今世成何用，风雅如君始可谈。气蔼芝兰人入座，心清水月佛同龛。百年史迹归尘莽，廿载诗工辨苦甘。健手扶轮推后起，光芒永夕望东南。::||
宋代::王松::披衣静坐数鸡鸣，知有新诗枕上成。往事追思如昨日，故人入梦若平生。九秋落叶功名薄，万里浮云富贵轻。满腹牢骚何处写，斯民水火总关情。::||
宋代::王松::伥伥泽畔日吟哦，六十年光一刹那。我愧梁鸿犹赁庑，人传邵子有行窝。安贫差喜恩仇少，养拙还欣阅历多。身后尚留遗憾事，君亲未报总蹉跎。::||
清代::陈起书::连天烽火起埃尘，荆棘丛中伏几旬。路隔干戈归梦阻，心惊鼙鼓徒居频。不应大块难容我，已入深山尚畏人。自笑老来攀绝壁，化猿岭徼石磷磷。::||
清代::陈莱孝::吾爱吾宗老，风流孰与同。政多循吏绩，交有古人风。门对湖山好，家传唱和工。问奇来往熟，浑忘寂寥中。::||
清代::陈莱孝::仙客题诗处，秋来几度经。海茶红烂漫，山鸟翠娉婷。市远烟萝净，人闲笔墨灵。客嘲吾不解，安稳卧元亭。::||
清代::陈继昌::圣迹总呵陇树寒，略如原庙奉衣冠。朝宗入海汪洋水，只有三江得势宽。::||
清代::陈素贞::湘帘才捲晓风轻。芳径嫩寒生。绿窗人起铢衣薄，倚妆阁、无限幽情。金粟正开，和烟带露，剪取一枝馨。蛮环雅制最玲珑，巧样更翻新。攒成宝钿馀香沁，恰相称、斜插鬟云。点上湿萤，飞来瘦蝶，秋思十分清。::||
清代::陈素贞::东风吹梦浑无迹。芳径苔痕积。一帘飞絮正愁人。寂寞红芳，深护绿荫新。凭栏惆怅春何在。顿觉流光改。饯春时节几多愁，遥指吴淞，天际盼归舟。::||
清代::陈素贞::槐柳荫浓庭草碧。阑雨梅风，又过端阳节。悄倚纱窗人远别，石榴枝上闻啼鴂。何事天涯成久客。盼断鳞鸿，迢递音尘绝。开遍珠兰香满室。笛声吹落梧桐月。::||
清代::陈素贞::井梧深掩苔痕碧。画阑同倚看新月。转眼别愁生。妆楼锁夕阴。秋光刚过半。人与秋俱远。来岁值中秋。还期续胜游。::||
清代::陈素安::砌竹摇波，瓶花弄影，月痕微度。新寒太甚，怕启绿窗朱户。听檐梢、风耶雨耶，搅来落叶纷无数。和碧梧墙外，琼箫一曲，断云归去。无绪。伤孤处。见绛蜡烧残，泪珠似许。脂痕拭尽，莫到心灰无主。背银缸、愁整凤衾，者宵怎觅前梦处。唤侍儿、且放罗帏，数更筹五。::||
清代::陈素安::花梢斜挂月纤纤。绣线才抛玉指尖。燕子嗔人不下帘。闷恹恹。翠黛愁多不用添。::||
近现代::陈毅::投生革命即为家，血雨腥风应有涯。取义成仁今日事，人间遍种自由花。::||
近现代::陈毅::南国烽烟正十年，此头须向国门悬。后死诸君多努力，捷报飞来当纸钱。::||
近现代::陈毅::断头今日意如何，创业艰难百战多。此去泉台招旧部，旌旗十万斩阎罗。::||
近现代::陈樗::天外随阳雁欲慵，稻粱谋尽有相从。西山顽石怜精卫，金谷明珠笑懊侬。薪胆初闻忘越耻，蕨薇竟见拜周封。于今四海多归客，昔日王阳到处逢。::||
近现代::陈樗::偃蹇瑶台见佚女，高辛先我恐湘累。相从只惜雀无角，不好非关鸩做媒。从此汉皋温玉佩，却教歇浦寂珠綦。劝君珍重高山操，并世倘逢钟子期。::||
清代::陈蔼如::一城如斗傍山丘，岭表钟灵此地收。龟海碧波盈万顷，羊峰翠黛壮千秋。夕阳西照禅宫古，风景南来隐洞幽。最喜娄湖漂胜溉，昂然狗石镇中流。::||
近现代::陈寥士::世路浑如蜀道难，茫茫只乞一枝安。少年盛气终成悔，老屋秋风渐觉寒。梦影吹魂多惝恍，泪痕涴袖各阑珊。平生肝胆消磨尽，但向樽前记小欢。::||
近现代::陈寥士::环中象外多清思，华国词章见一斑。诸子高吟黄歇浦，不才归卧赤堇山。向阳衣锦人知宝，投暗明珠我未顽。遍让诸方成彻悟，砉然声律出禅关。::||
近现代::陈锦汉::待月倚楼西，坐久夜未上。四顾景茫茫，昏黑穷远望。层霄暮霭合，贝阙失清旷。明河淡不辉，繁星见三两。纤阿御晶轮，寂密秘音响。美人在何处，引领空惆怅。归卧息烦襟，澄怀悟色相。无心引月看，玉镜照窗朗。::||
近现代::陈锦汉::西士谈天演，持论亦多偏。优胜而劣败，其然或未然。项籍战百胜，身殒乌江边。高祖师屡北，终竟天位传。胜者何必武，败者庸非贤。安在万夫雄，尽操必胜权。下士竞文战，过合亦天缘。多才盛文藻，仕路多迍邅。庸人一朝倖，稳步升鼎铉。时乖巧逊拙，运至丑增妍。造化无成心，物候有变迁。第凭寸管窥，乌知浩荡天。::||
清代::缪荃孙::无多善本在尘寰，好古方知保守艰。白傅东林成故事，武林辟藏又焦山。::||
清代::缪荃孙::我亦携书作浪游，春明回首几经秋。长恩不作劳薪叹，万卷先藏对雨楼。::||
清代::缪荃孙::渔洋昔日绘成图，名士题诗织锦如。今日秋盦重写此，风流何减禹鸿胪。::||
清代::缪荃孙::衔尾车轮鹿鹿催，读书官又出金台。三千宝册非凡品，海雨滇云万里来。::||
清代::缪荃孙::荷馈嗾獒双断石，近年方始出泥沙。零圭断璧应珍护，莫任扶桑海客誇。::||
清代::缪荃孙::曾闻唐拓归唐氏，依旧钩摹付小松。何意石华联袂出，文光长护紫云峰。::||
清代::缪荃孙::文室西川武室东，卯金贞石著名同。如何贤圣兼山海，尽在灵光一赋中。::||
清代::缪荃孙::断楮零缣敦古欢，传形精拓世称难。晁陈欧赵均同例，一样烟云过眼看。::||
清代::缪荃孙::忆昔论文过恪斋，软毡硬墨日摸揩。虎符龙节窗前列，甲乙牙签手自排。::||
清代::缪荃孙::金石深交三十年，重披遗墨一潸然。簠斋不作退楼死，谁是研经室再传。::||
近现代::许宝蘅::彩云何事，现一双人影。十二栏干碧城迥。凭上清，沦谪小劫经过，者归梦，应有碧桃花省。明珠擎掌上，化作凉蚕，老了青青谢公鬓。试问汝前身，莫是瑶池，有小字，自然能证。望天上茫茫，蕊珠宫，可风马云车，再来尘境。::||
近现代::许宝蘅::一览沧溟，无边空阔，遥天几簇云奔。蓦狂飙倒卷，白日都昏。澜回水立冲天湿，送孤帆欲渡龙门。有人弹亸髻，莲窗危坐，弦拨金昆。衫袖尽上潮痕。看鱼龙舞罢，浴出金盆。有松醪一盏，遥酹天根。姮娥寂寞清虚府，问波涛可许平吞。茫茫谁省锦衾角枕，飘落惊魂。::||
近现代::许宝蘅::隔院银虬满，空房宝鸭残。筝弦凝涩不成弹。帘旌生润，翠袖薄生寒。往事何须说，当时太等闲。匆匆扶醉上雕鞍。几度荒村，月子照弯弯。几度风风雨雨，愁煞大刀环。::||
近现代::许宝蘅::风急卷金沙，惝恍金闺梦。底事荒鸡曙色催，学作江南弄。欲去楚山青，初返燕云冻。记得孤桐百尺枝，上有双栖凤。::||
近现代::许宝蘅::孤负明珠约。走天涯，听风听雨，断蓬飘泊。水殿云廊何处是，曾似梦魂征逐。谁赠与，江篱盈菊。角枕欹斜眠不稳，任春寒压住食绸薄。千里路，难商略。沉沉鼍鼓明红烛。料今宵，玉钗频叩、金钱暗卜。三月长安花似锦，骢马经过河曲。休问起、华亭鹤唳。怕有伤春狂刺史，醉当筵，泪湿千条竹。人间事，红蚕箔。::||
近现代::许宝蘅::幽境隔嚣尘，历载萦心曲。纸上忽相逢，苍翠日游瞩。矗立几寻尺，瞻拜无拘束。溟鹏失南图，辕驹久局促。缅想画中人，响风歌采绿。::||
近现代::许宝蘅::古塔层崖老树阴，平生结想在幽深。一从忉利天归去，留与人间證道心。::||
近现代::许宝蘅::霜叶乱飞红雨悲，风花堆起碧云垂。南来雁字催寒信，斜日边关我所思。::||
近现代::许宝蘅::篷背船唇徙倚时，暮鸦千点影迷离。爱看村景憎舟疾，新落潮痕旧岸移。::||
近现代::许宝蘅::楚蜀江流吴越云，鹤飞辛苦溷鸡群。欲从溟海寻栖食，却向离城苦忆君。::||
近现代::邓桐芬::东风寒乍暖。正长街终日，飞絮零乱。柔条自轻款。笑生涯偏负，好春过半，乡心渐远。渺新阴、迷蒙望眼。任残鹃、啼彻清明，不管湿红千片。还见，灯飘珠箔，雨隔红楼，燕迷深院。银屏梦短。谁念我，病怀倦。怕年芳随水，明朝窥镜，两鬓吴霜又满。抚空尊，寂寞杯盘，故家味浅。::||
近现代::邓桐芬::节物惊心，是谁偏促年光换。一枝梅蕊纵嫣然，争比当时见。草草籸盘未免，倚清尊、屠酥自款。听残更点，燕采慵簪，东风寒浅。落魄江湖，十年旧梦逡巡遍。玉楼歌酒梅清狂，欢事增凄断。掩户闲眠渐惯，数平生、沧桑满眼。兽炉香袅，柏绿椒红，邻鸡初啭。::||
近现代::邓桐芬::当楼霜月浅，正寥天鸿哀，漏迟魂倦。绣幕徘徊，悄夜钟邻笛，何堪清怨。往事盈盈，空梦绕、梅花深院。风雨凭阑，添酒回灯，玉箫声转。春与朱颜轻变，怅旧馆门荒，红销香断。久病相如，愧几番辜负、故人心眼。弱羽投林，争忍话、东风寒暖。漫惜尘襟丝鬓，天涯泪浣。::||
近现代::邓桐芬::画图曾费吟惾，锦堂旧是分题处。尘缣淡墨，廿年零落，黯然非故。梦里韶华，兴亡满眼，燕梁谁主？痛冰霜摧折，斯人憔悴，终撒手，随尘去。还记深灯院宇，倚清宵、客窗风雨。一湾野水，迷茫烟艇，夕阳无语。烽火危城，仓皇违难，感时同赋。恁而今又洒，数行铅泪，写吞声句。::||
近现代::邓桐芬::任湘帘、闲卷傲西风，吟怀淡于秋。念时年凝伫，阑边槛外，曾惹回眸。佳约芳时俊侣，旖旎插盈头。多少清狂意，梦落南州。信是秋来独秀，问素娥耐冷，此日为俦？算繁霜阅尽，生意几曾休。袅寒香、枝头晚节，有疏疏、瘦影自风流。东篱畔，趁壶觞好，且遣闲愁。::||
近现代::邓桐芬::片云轻，凉露薄，暝色入檐底。萧瑟西风，尽日惹秋意。今宵冷眼团圆，低回不尽，倩谁共、婵娟千里？夜如水，又虚佳节芳尊，素娥笑憔悴。蓦忆欢期，易泻枕函泪。经年旧谱慵拈，清狂未理。镇长向、画楼凝倚。::||
近现代::邓桐芬::薄鬓霜侵，心期轻误，旧梦沉吟。浊酒重沾，昔狂漫理，几度惊心。年来愁病相寻，更累日、萧疏满襟。斗室生涯，残丛活计，忍说而今。::||
近现代::邓桐芬::九十春光堪小住，燕子窥帘，故作销魂语。乍暖还寒天欲雨，嘱他早早归巢去。错杂花枝红间紫，红紫纷披，无意回眸顾。杨柳楼台闲院宇，倚窗目断云深处。::||
近现代::邓桐芬::毛衣寒怯秋风，意惺忪。几度钟声催梦到帘栊。罗帐揭，茶香烈，起从容。蓦地一轮红日出墙东。::||
近现代::邓桐芬::旧约推移冬复夏，年年空盼归期。水边沙际久迟疑。小窗残烛，曾赋感秋诗。少日追怀无限事，溪桥杨柳依依。故园春晚落花时。乌篷小艇，听雨凤城西。::||
近现代::赵熙::古来荒可想，只城角，似岩乡。入石户深深，云阿寂寂，玉溜锵锵。洪荒。自融气母，想风吹、一泡裂崖冈。留作菟裘佳处，六时心地清凉。焚香。小步禅堂。消夏气、领秋光。叹碧玉壶中，黄斑径里，此亦沧桑。苍茫。放翁著句，甚无人，镌字绿苔旁。不用飞霞题壁，我生已似云将。::||
近现代::赵熙::出春城、秧歌几日，芳原一绿如剪。四山围作棋枰样，阁阁鸣蛙不断。塍一线，袅百亩衡从，树小荫如伞。吴装短卷。看人影鸦锄，车声龙骨，物外散鸡犬。谋生贱。五十归田未晚。学耕空守枯砚。倾家难买柴车住，头白王尼谁伴。君不见。自晋后渔郎，几见桃花岸。游民在眼。坐豆叶村边，稻花风外，黄送夕阳远。::||
近现代::赵熙::乱山青出荣州界，界边水流穿洞。石乳含秋，云胎化碧，苔色六朝梁栋。人天万种。定结自洪荒，海潮吹冻。想见龙蟠，爪痕深入翠岩缝。诗人从古不到，晋时獠据了，还问唐宋。灵境多年，老樵探路，说有阴河水涌。西边一孔。便缒火无光，红珠似瓮。怕是骊宫，角根银柱耸。::||
近现代::赵熙::清风万个，占一城高处，宋时僧屋。解借此君名此地，便卜此僧非俗。茗砌延秋，风廊响月，苔色琴弦绿。涪翁往矣，禅房香剩花木。有弟时到轩中，虚心直节，合抱琅玕宿。自列党人碑上状，成就一家清福。绝代欧苏，片时章蔡，断送神宗录。翠云三亩，荣州第一修竹。::||
近现代::赵熙::望中天半庄严，嘉州定落荣州后。大哉僧力，自元丰始，迄工元祐。玉斧修云，金容满月，华鲸夜吼。恨青山不语，道君时事，断碑字、苍苔锈。台上放翁载酒。问如来、梵天谁救。支那小影，铜仙泪落，咸阳月瘦。十六丈身，一千年事，黄梅雨候。秪红裙袅袅，榴花一色，拜龙华寿。::||
近现代::赵熙::翠阴四月，入山十里春秧净。樵径。引一线松风到山顶。遥天沆瀣色，冷日玻璃性。端正。合唤作荣州主人影。山名近古，想是南齐定。如梦醒。算兴亡、荒县辟灵境。涧石生花，水禽过岭。风韵。绿得玉娥妆靓。::||
近现代::赵熙::是谁锯下苍龙角，晴空一坪秋广。万古无风，小池不涸，青入四禅天上。鳞原一掌。指贴地婆城，药膏圆样。影落东南，天台四万八千丈。唐年祠庙尚在，薛碑今蚀尽，苔翠无恙。州以山名，砦犹宋建，老去希夷安往。洪荒坐想。定绝岛孤撑，海浮千嶂。倘扣玻璃，日球空外响。::||
近现代::赵熙::渝州启行脂挂轴，苦羡蜗牛身戴屋。不道新车六百里，插翅如飞排大陆。自出鹰关弯复弯，荣昌隆昌箭头镞。车中别自一天地，路上人如蚁无足。村童笑我地乌龟，爬沙洒洒风过目。昔坐火车京汉站，万头钻入蜈蚣腹。夜过黄河空际桥，电灯如珠灿龙烛。今我小车仅容膝，计程铁道无兹速。未晡已抵自流井，王生挽我银行宿。人人惊问何时发，指数经途骇僮仆。人生适意在一快，荣井路通更奇福。须臾劄劄响飞机，嗟我跛鳖推馀毂。::||
近现代::赵熙::自渝至荣四日雨，车中受苦艰难尽。来时未晚下鹰关，午前始发木稗镇。今年夏暵补秋泞，一路上回兼下噀。时时陌上雇人抬，超海越山不能寸。永川城中灯火出，方丈蓬莱望中近。诘朝出城方就道，连车前挡等馀困。挨到荣昌始畅行，雨打头巾向风进。有时轮子又生角，真嗟骑马如蛙钝。乃瞻衡宇天忽晴，如此畸人走乖运。或笑临行盍笱将，事外哓哓只增忿。车班班兮六百里，本按常程不求迅。胡为使我终日饥，一笑载途餐一顿。::||
近现代::赵熙::游山有秘诀，窍在觅施主。慨自温塘归，饥肠响雷鼓。雅人坐一船，雅极愁不语。望中得磁溪，壮气生脾土。明知岁不恶，破例吃大户。访旧巧立名，佯佯吾甚武。退公惠然来，酒馔温尊俎。劝我尽量去，特地赈饿虎。一饱百虑静，诗作蚕丝吐。船头指尖峰，火苗辨前古。我戏叩我腹，吾何负于汝。::||
明代::谢肃::南征屡泊桐江船，想像高风洒九天。二十八将岂吾侣，一千馀年无尔贤。使旆巳承尧日照，钓台难觅客星悬。最怜碑碣生苔藓，俯仰云山重慨然。::||
明代::谢肃::海右信来徵吉梦，日边朝退感恩荣。织成獬廌衣重着，抱送麒麟子巳生。自顾遂良惊白鬓，何烦永叔听秋声。使轺若得家山过，乱插䌓花醉一觥。::||
明代::谢肃::奉天门下承天语，旷荡天恩讵可酬。绣豸巳吞双猛虎，花骢仍接八诸侯。每思尽力苏民瘼，终愧无才与国谋。海宇太平身健在，闽方虽远足巡游。::||
明代::谢肃::黄河清为圣人生，历数从天信有徵。尧日辉光龙在御，舜韶和协凤仪庭。岁当甲子三正序，秋入乾坤万物成。闽海宪臣无补报，但歌天保颂华平。::||
明代::谢肃::封事相关入帝京，船临京口敢迟行。江流清激金山寺，地势雄盘铁瓮城。丹阙翔云双彩凤，青冥披雾两苍鹰。仪刑不是忘钦恤，要为天家辅太平。::||
明代::谢肃::震泽早秋秋月明，老夫此夜颇关情。三千馀里出闽海，七十二峰看洞庭。滉漾金波浮大地，淋漓元气湿青冥。茫然错料鸱夷子，倒载西施一舸行。::||
明代::谢肃::乐圃中间开宪府，东头池阁足逍遥。水栏浸月鱼游缓，云栱凌空燕语娇。用法倘乖钦恤意，居官何补圣明朝。却惭才薄虚縻禄，唯待秋风旧皂雕。::||
明代::谢肃::迎得春还献岁前，风光浮动七闽天。岂无盘送青丝菜，况有琴弹白雪萹。纪省斗鸡须守气，南华养虎在行权。大钧生意何曾断，海柳江梅各自妍。::||
明代::谢肃::骢马西临莆口大，一山千仞卓崔嵬。泉当绝顶通朝夕，日转壶中照殿台。弭节偶然观海去，省风宁为觅仙来。还怜须鬓都成雪，家侄何时共酒杯。::||
明代::谢肃::风涛亭下万山低，度壑缘厓信杖䉫。杜若波澄池凤浴，桄榔月皎峡猿啼。灵源有物云应护，大顶通霄路不迷。谁颂观音初出世，铿锵钟鼓石门西。::||
近现代::吴金水::蒹葭秋水望苍苍，曾与伊人会一方。对酒霜林山尽醉，赓诗花海韵皆香。彩云别后箫声咽，幽梦醒时雁阵长。为忆双眸如月炯，不辞寒夜仰辉光。::||
近现代::吴金水::别后烟波接北冥，年年六月海潮生。扶摇九万知他日，潋滟千杯尽此情。天外长云春浩荡，胸中爽气势纵横。丈夫四海为家惯，何必流连向帝京。::||
近现代::吴金水::河声岳色涤尘襟，千里江南喜再临。已梦梅仙来月下，还催雪棹发山阴。端居不耐拜年客，远处聊为避世吟。归后更知城市扰，烟花飞屑没阶深。::||
近现代::吴金水::节序悠悠赴海江，萤屏贺岁鼓摐摐。经年不雪天何愧，尽日摇风铎有腔。岂得暗香长入户，但凭大月冷窥窗。醉来万事都无味，只向南柯乞一邦。::||
近现代::吴金水::楼台百里叶飞黄，漠漠车流化早霜。朝市风光天不老，霓虹世界夜方长。三迁无地宜家教，一刺何曾出袖藏。漫道平生居紫陌，至今未觉是吾乡。::||
近现代::吴金水::奇峰大壑喜同游，更把馀情付玉瓯。过雨庐山秋磊落，绕城江水夜绸缪。霄云歌驻三千叠，诗律锋争一百筹。已倦长安多诡谲，吾将长此伴沙鸥。::||
近现代::吴金水::五老奇峰拥户庭，深秋丹桂尚馀馨。千年相待松无恙，一路来扶石有灵。醉语由人资笑噱，鼾声任我动云扃。夜阑忽起潇潇雨，却是风蕉催酒醒。::||
近现代::吴金水::祁连晴雪远浮空，迢递高城落照中。一万里关由此止，两千年事岂曾终。但看西北风云淡，未报东南海日融。劫后江山无气力，故教魏绛只和戎。::||
近现代::吴金水::龙媒曾此入中华，遥指关前认渥洼。丝路千年成梦寐，骊歌三叠尚咨嗟。惊涛掠地浮云影，大漠连天上古沙。却问何人知永劫，风飘落日又西斜。::||
近现代::吴金水::戈壁滩中树色开，西陲圣境许徘徊。一弯静水宵涵月，十里鸣沙昼听雷。风送驼铃随客去，日移塔影度云来。今朝无意临峰顶，留得馀情待下回。::||
清代::张学林::又复冲寒去，鸡声引铎声。喑尘人迹起，残雪马头明。裘敝犹堪恋，装轻不碍行。岁华宁足叹，辛苦是平生。::||
清代::张学典::落日乘潮去，荆歌戏采莲。相逢娇不语，佯笑堕花钿。::||
清代::张学典::远烟笼翠舒新柳。春光暗向楼中逗。莫把绣帘开。东风引恨来。遥山云一带。人在云山外。芳草似离情。逢春处处生。::||
清代::张学典::力弱巧将纤缕系。粉翅翩翩，恐逐东风去。未解寻香花下度。玉人芳信犹耽误。轻薄却同飞絮舞。乍见疑真，扑向枝头堕。可是蒙庄幽梦破。魂消不识春归路。::||
清代::张学典::绛袖玉纤牵一线。新制云衣，冉冉凌空展。赵后香魂疑更返。东君谪作探花伴。斜逐游蜂过柳院。倦绣佳人，误扑轻罗扇。一自飘扬春不管。多情空把东风怨。::||
清代::张学典::嫩舒红，轻剪翠。拂拭新妆，一种天然媚。浅晕胭脂凝宿醉。力怯凭阑，香梦初惊起。映残霞，笼晓雾。娇态含情，欲语还羞吐。自是月中丹桂侣。一夜金风，吹向瑶阶聚。::||
清代::张学典::庭院萧疏落叶稠。数声寒雁起汀洲。惊回蝶梦故园游。翠柳凋残宁似惜，黄花憔悴不禁秋。仰看双影漫凝眸。::||
清代::张学典::溪水溶溶鱼唼唼，初上鸣桡木兰楫。雪羽䙰褷映倒光，晴光泛艳苍波阔。剪断春绡碧似烟，花垂两岸浓相连。澄明镜里红妆浅，菡萏新容出水鲜。风飘罗袖红丝蹙，山碧添愁眉半曲。悠悠玉浪浸春云，无穷柳色前堤绿。::||
清代::张学典::绣网蛛丝镜满尘，闲花狼藉不知春。深愁怕见梁间燕，犹是呢喃觅主人。::||
清代::张学典::内苑繁华柳放丝，御沟流水涨胭脂。欲将心事题红叶，未识随流付阿谁。::||
清代::钱澧::半壁苍烟拥薜萝，江禽啼处晚船过。树交危磴盘青霭，天纵飞楼纳白波。夜不分明花气冷，春将狼藉雨声多。愁中不暇耽幽兴，佳水佳山奈尔何。::||
清代::钱澧::野寺秋花满，闲僧不出门。修篁通别径，流水自前村。瀹茗新瓷洁，焚香丈室温。未堪留白首，聊得坐黄昏。::||
清代::钱澧::小筑成何岁，清尊共此时。白鸥回露渚，黄蝶飏风枝。凿智文章酷，全生畎亩宜。几知麟阁画，空负鹿门期。::||
清代::钱澧::漳水冬犹浊，黎城晚更孤。冻烟迷短景，积雪漫荒途。衣薄烦人问，筋羸仗酒扶。向来宵寐少，不恨树啼乌。::||
清代::钱凝烟::清秋燕子故飞飞，惨淡离情语落晖。我亦故山归未得，不禁残泪欲沾衣。::||
清代::钱镈::荒郊绿暗暮烟横，刚被月来一望清。花气黏天如积水，竹阴洒地若浮萍。却嫌绝顶光偏小，纵过疏林影未平。野际徘徊欣有此，漙漙零露不胜情。::||
清代::钱镈::以天分界负苍穹，下俯孤城指掌中。风送晴岚归别浦，日牵海色驾长虹。偶逢浴佛喧钟磬，还与同人叶徵宫。杂坐淳于知乐甚，好将沈醉破尘蒙。::||
清代::钱豫章::绝胜韶光病未知，出门犹喜及芳时。苦嗟逝景摧霜鬓，强抑愁怀付酒卮。泣雨今朝如送客，惜花昨岁负题诗。匆匆又放江城棹，赠药偏萦别后思。::||
清代::钱豫章::池阳官罢魏塘栖，网户封尘草没啼。破屋风摧梅影失，荒田露泣稗花低。谁同韩偓夸雏凤，空忆乔公感只鸡。华屋山丘悲自昔，遗篇赖尔手亲题。::||
清代::钱蕙纕::远岸连天莫辨，青山似有若无。隐隐牧童何许，牛羊閒嚼平芜。::||
清代::朱缃::斜日下城角，炎风一骑驰。野花全白后，山果半红时。小袖攀桑妇，方垆卖饼师。我来偶摊饭，树影正离披。::||
清代::朱紫贵::铜仙辞汉铅泪垂，爵台瓦作鸳鸯飞。国山囤碑亦伪托，青盖黄旗竟入洛。吴宫花草成荒芜，此砖何独全形模。纪年犹是三分国，垒石何如八阵图。父兮如龙兄如虎，坐拥江东一片土。可怜身披鼲鼠裘，此缺应难鍊石补。尔不玉碎乃瓦全，表墓聊志延陵阡。作公作卿亦何有，华屋山丘一回首。呜呼！人生安得如尔寿。::||
清代::朱紫贵::张郎贻我砖一枚，乃自官奴城下来。纪元太康纪年九，断纹斑剥如云雷。典午寰区才混一，铜驼转盼薶蒿莱。龙骧将军三级塔，不有赵逸谁知哉。顽质块然瓦砾比，故应起灭如飞灰。胡为历久尚完好，声价欲比铜爵台。当其抟埴为胚胎，岂意琢削为砚材。檀匣锦茵一位置，遂登几席离尘埃。竹头木屑无弃物，焦琴柯笛有别裁。苟非因才妙驱使，岂免掷弃荒烟堆。自来物物有遭际，抱才何患终沈薶。独恨不识王右军，为把栗尾书麝煤。羽阳宫，香姜阁，高寒碧瓦千门开。非无千秋万岁字，寒芜蔓草空徘徊。尔独因缘结翰墨，龙尾凤味相朋侪。我歌此歌三太息，古今貉邱土一抔。::||
清代::朱琰::殷勤说重农，农夫正在外。今年岁不登，未得餍粗粝。八口既嗷嗷，百事皆昧昧。种谷已无成，出门走相丐。回看市井中，昂昂坐牙侩。贩籴且为豪，居奇何足怪。或又为吾言，眼前见成败。不知此天灾，人事贵预备。安得如《农书》，精详有校计。吾愿为老农，教稼课殿最。::||
清代::朱琰::或曰古四民，最苦农在野。佃种食余粒，年丰亦患寡。被体无完衣，充肠只菜把。商贾操奇赢，鲜衣而怒马。往来杂冠裳，气习同纨裤。何必去市阛，辛勤向里社。嗟哉岂其然，光华石中火。大抵起耕农，其厚业难堕。试看古田家，吾乡旧风雅。毋吟估客乐，遂谓富人哿。::||
清代::朱琰::地员辨土宜，管子精擘画。大略分三等，有施长七尺。以之测土深，高下定为格。其次亢仓子，遗言亦可绎。耕道计手足，苗行审强弱。差不许毫釐，皎若别黑白。匪独《豳风图》，可以绘殿壁。人满既可忧，生事又相迫。与其算锱铢，毋宁辨菽麦。樊迟非小人，学稼今上策。::||
清代::朱琰::学者急治生，岂为忧不足。衣食无所求，乃得立边幅。入世重廉耻，务本贵菽粟。养心亦养身，保身如保玉。玉碎难再完，身失焉能赎。桑田有典型，种爇若先觉。杨园非农家，排纂到耕牧。殆恐士习移，欲将古风复。带经本可锄，《汉书》挂牛角。从来英雄人，大半兼耕读。::||
清代::朱琰::《文选》烂，秀才半，前人之言岂河汉。后来文士卑六朝，輘嬴轹刘追陶姚。那知高论起风雅，徒使落笔空枝条。华实自相因，根植可抒藻。巍巍《文选》台，屹立不易倒。东坡解事薄小儿，恐亦耳食未深讨。读书种子得义门，河源本会寻昆仑。剬经缉史有余力，乃复来闯曹刘藩。目中一字不轻放，欲使临文绝影响。从兹论辨始见真，譬若片言折堂上。吟才今日传湘灵，夜照太乙然藜青。十年好古有元本，肯夸明月遗秋萤。::||
清代::朱琰::峻绝尧峰耸碧漪，洞庭春好费相思。轻帆一夜西风度，霜满山园唱橘枝。::||
清代::朱琰::疏钟夜雨过枫桥，邓尉看梅泊画桡。爱煞渔洋好风调，烟鬟镜黛拥寒潮。::||
近现代::王蛰堪::堪怜旧俗近无遗，支脉犹能话八旗。民主终教救中国，无分鞑虏与蛮夷。::||
近现代::王蛰堪::何年深谷号青龙，胜日登临一望穷。绝壁层崖斜照外，漫从残迹认烟烽。::||
近现代::王蛰堪::风流百代足堪誇，际遇彷徨命也差。红豆山庄何处是，秋寒独吊夕阳斜。::||
近现代::王蛰堪::虞山吟屐值清秋，细雨轻阴话旧游。四百年来残劫外，乡人谁识绛云楼。::||
近现代::王蛰堪::九畹愁苗谁会得，幽香已绝无由觅。拚将描取百千缣，为恐来生不相识。::||
近现代::王蛰堪::十载期相见，佳盟證水湾。不因无尽念，肯寄一身闲。奇节标坛坫，高风动宇寰。知君临别意，休更唱阳关。::||
近现代::王孟扬::先贤遗迹是耶非，野草迷离傍落晖。都道英灵彰异迹，甘霖一路伴柩归。::||
近现代::王孟扬::戈壁连天万里赊，投荒旅客漫咨嗟。干喉纵是无泉水，润口须知有雪瓜。::||
近现代::王陈常::生而好古，老未知生，诗书误了平生。自有生来，操持不善谋生。虚生五十七载，叹今生、只作先生。养生主，尚閒无半日，寄嘅浮生。窃信前生是蠹，任群生扰扰，笑我狂生。生子生孙，犹堪不负吾生。明知此生休矣，愿他生、不作儒生。得生趣，正不识、修到几生。::||
近现代::王陈常::欲雪微温，阳气搏阴，为涩为霄为湿。问何事风庭，飘杨淅沥。只说声偏傍竹，是滕六、安排前锋帅。待诘朝白战，轻邀倚枕，定须先集。如砾。又如稷。偶霏与风俱，洒盈窗隙。笑老耳、重听横行郭索。误认真珠落也，许长爪、麻姑闲抛掷。恁粒米、筛瓦跳阶，争奈冻云寒遏。::||
近现代::陈振家::清蝉乍叫雨初收，小立芳郊渚岸头。和日青山天宇净，一川如画橹声柔。::||
近现代::陈振家::木棉炸絮逐长空，一派湖山尽绿丛。忽闻老妻眉色舞，呼看银嘴小桃红。::||
近现代::陈振家::艳姿娇态自堪怜，小小空间已释然。终日向人售色相，从来不识有苍渊。::||
近现代::陈振家::昔岁青灯连晓曦，欲磨一剑证男儿。天机忽转无常道，唯剩柔情写旧诗。::||
近现代::陈振家::豪注荒郊二亿金，难教佳丽动芳心。吴宫唐苑温莎堡，殿宇萧疏乱草侵。::||
近现代::陈振家::山腰野寺没斜晖，留听松声立翠微。荒径缘溪银鹭起，遥看农妇荷锄归。::||
近现代::陈振家::山野曾谁敢乜斜，威凌群兽是孤家。可怜人类略施计，胜尔如刀满嘴牙。::||
近现代::陈振家::弱势者伦多设防，甲坚腹厚壳中藏。渔人伸手捉将去，严实亦难逃祸殃。::||
近现代::陈振家::莫看竟日冷如霜，仰仗之时情自长。倘遇不平君必助，天生一付热心肠。::||
近现代::陈振家::不学妖娆桃李颜，名微难入百花班。唯凭一掬清纯质，留得温柔在世间。::||
清代::钱念生::种出空山。更铅华洗尽，别破花关。灵根近移深院，称此悠闲。况又芳馨竟体，供瓷斗、格外清妍。孤高问谁似，野菊疏梅，伯仲之间。护兰情脉脉，问灵韵去后，几度凄然。从今得意，合教相对忘言。未许蓬蒿甘老，伴佳人、暗与流连。盈盈小窗畔，瘦影如侬，越地相怜。::||
清代::钱念生::出手枝高，恁般细蕾寒成簇。暗香生玉。牢把葳蕤束。最早春光，又恐春光促。低低嘱。慢些开足。不许风丝触。::||
清代::钱念生::彻骨五更风。吹聚霜浓。寒帷更觉冷重重。瘦竹声声敲不住，涛涌虬松。淡日忽朦胧。烟雾轻笼。封姨暗暗弄神通。想是欲传梅信息，特地寻侬。::||
清代::钱念生::一样清辉，许多寒气。玻璃澄澈冰轮里。近人流欲湿侬衣，万分爱惜眠还未。光动帘珠，影横窗绮。空阶泼冷浑如水。果然暗地约姮娥，夜寒偏耐雕阑倚。::||
清代::钱念生::昨夜长空烟雾里。凛冽西风，暗地生寒峭。冒冷推窗才始晓。千山一抹青春老。日乍红时阴变了。料也情多，怕损飞花貌。便算侬家祥瑞早。阶前玉树天然好。::||
清代::钱念生::闲愁如许。心小难藏贮。幻出丝丝飞欲去。又被眉峰锁住。亭亭独立阶西。此心试问谁知。只有怀中明镜，照伊一点情痴。::||
清代::钱念生::风急寒吹早，灯昏绣懒挑。飕飕飒飒打芭蕉。暗把梦魂惊散。小窗寮。气逼秋衾冷，声和落叶飘。凄凉无限此清宵。便没些儿离绪，也魂销。::||
清代::钱念生::风风雨雨。暗地相催，春光到此将别。欲待款留，无计反增凄切。东君怎不体谅，促春回、把人抛撇。更望里，尽销魂、只见落红堆积。每到春归时候。便引起、愁肠细丝如织。杜宇声声，不管旧时相识。枝头报春去也，恁忘情、了无怜惜。怎似我，倦伤春、还恋此日。::||
清代::钱念生::风雨连绵不断。残韵馀香零乱。著意留春，难将春绾，转眼红妆换。寂寂小庭飞片片。花梦可怜谁管。最算是多情，怜香蛱蝶，犹是寻花伴。::||
清代::钱念生::春一线。几点梅花新绽。残雪初融莺未啭。青归杨柳眼。几缕轻风剪剪。怕煞寒生庭院。依旧小楼帘半捲。待他双燕转。::||
近现代::陈仁德::老去长怀旧日欢，新诗改罢已更阑。昏灯照眼真如梦，浊酒盈樽略带酸。每望河山生感慨，早从风雨识艰难。笑看朔气漫天起，且伴松梅共岁寒。::||
近现代::陈仁德::亦曾离合亦悲欢，如此生涯意已阑。冬夜从来归冷落，文人到底是穷酸。成仙鸡犬升天易，入辙鱼龙下海难。广厦长裘虚幻耳，短窗禁得北风寒。::||
近现代::陈仁德::萤屏黯淡不成欢，粉壁昏灯夜已阑。欲住长安愁米贵，虚抛壮岁总心酸。年光容易催人老，尘世依然行路难。坐到三更无个事，隔窗斗觉朔风寒。::||
近现代::陈仁德::岁暮霜风落日曛，釜溪碧水映彤云。桨声船影随波远，树色山光隔岸分。想像当年干气象，从来此地蔚人文。宋公遗址今犹在，指点楼头说旧闻。::||
近现代::陈仁德::遥望并州系我思，漫劳千里寄新辞。缘交今世疑前世，理合先知觉后知。风雨飘零迷路久，江湖辗转识荆迟。同瞻马首今朝事，南北东西共献诗。::||
近现代::陈仁德::踏过珠江第几桥，丛楼迤逦倚天高。九重城阙生云气，一派波澜接海潮。盛世笙歌能醉客，名城财富久称豪。岭南自是风华异，秋尽炎光尚未消。::||
近现代::陈仁德::也知沉默胜黄金，况复雷池久设禁。惟酒后能稍放胆，到人前已倍当心。奈何血泪千秋痛，讵忍河山百毒侵。读圣贤书思救国，登高焉得不悲吟。::||
近现代::陈仁德::老来渐与世无争，一片诗心见性情。留得琴书随梦在，缀成章句让人评。可能隔代论功罪，应许他年定浊清。又是空山新雨后，桂香月影入帘轻。::||
近现代::陈仁德::春花秋月去如烟，浪迹渝州忽十年。厌说壮图成已往，尚馀豪气似从前。扪心中夜常思过，载酒高楼便欲仙。富贵浮云非所望，闭门独自理残编。::||
近现代::陈仁德::梦里依稀热泪流，每年今日独登楼。西川花落添新恨，北阙云深锁宿愁。痛哭青年成白骨，绝怜碧血溅金瓯。前尘历历难忘却，浩气当时动九州。::||
清代::黄遵宪::绕榭山花红欲然，林中结屋屋如船。人来蓬岛无宾主，境比桃源别洞天。近事披图谈斗虎，旧游濡笔纪飞鸢。登楼北望方多事，未许偷闲作散仙。::||
清代::黄遵宪::满城旭影曜红旗，神武当年此肇基。竿木才平秦世乱，衣冠创见汉官仪。中原旧族流传远，四海同家聚会奇。此土此民成此国，有人尽日倚栏思。::||
清代::黄遵宪::浩浩天风快送迎，随槎万里赋东征。使星远曜临三岛，帝泽旁流遍九瀛。大鸟扶摇抟水上，神龙首尾挟舟行。冯夷歌舞山灵喜，一路传呼万岁声。::||
清代::黄遵宪::平生四海论人物，早有张、陈在眼中。一举云霄希有鸟，频年尘土可怜虫。试思科第定何物，长此羁贫却恼公。归问白眉吾好友，可能追逐共云龙。::||
清代::黄遵宪::马首欲东王事亟，乘辕改北故人归。别君泥醉杯中酒，独我愁看身上衣。万绪一时齐扰扰，三年同客更依依。平安寄语吾家去，为道腰支近稍肥。::||
清代::黄遵宪::齐东燕北走舟车，三载南云望倚闾。宦学无成便归去，父兄有命敢行诸。伤禽恶听连环弹，老蠢愁翻旧校书。碧海制鲸公手笔，倘分勺水活枯鱼。::||
清代::黄遵宪::旁午军书议出车，沿边鹅鹳列为闾。眼看虎落环瓯脱，心冀燕仇雪望诸。四海同袍征士气，频年赠策故人书。荷戈亦是男儿事，何必河鲂始食鱼。::||
清代::黄遵宪::辙乱旗翻屡败车，行吟憔悴比三闾。未知吾舌犹存否？终望臣饥得食诸。辛苦低头就羁靮，功名借径寄诗书。若论稽古荣车服，久已临渊不羡鱼。::||
清代::黄遵宪::平生揽辔澄清志，足迹殊难出里闾。万一铅刀堪小试，可容韫匮便藏诸？觚棱魏阙宵来梦，简练阴符夜半书。一第区区何足道，频番绿木妄求鱼。::||
清代::黄遵宪::狼㬻遗种等高车，万族相从到尾闾。魑魅入林逢不若，虾蟆吞月鉴方诸。昔闻靺鞨歌西乐，今见祛庐制左书。始受一廛濠镜地，有明师早漏多鱼。::||
清代::戴亨::冈回水抱陟还涉，紫气氤氲射眉睫。悄悄无声一夜霜，归途马上看红叶。::||
清代::戴亨::百年踪迹感飘蓬，兀坐萧斋听早鸿。纸帐梅花孤客梦，月明几度换秋风。::||
清代::戴亨::菱塘荇渚受凉风，渔唱鸥吟夕照中。举目骇看天水外，云峰千笏插晴空。::||
清代::戴亨::河梁怨别酒方酣，凛凛清霜拂剑镡。几日莺花春事尽，空教离思满江南。::||
清代::戴亨::草泥郭索遍江干，匡满玄黄菊未残。把酒持螯秋正好，不应空作画图看。::||
清代::戴亨::惨惨寒声一夜雪，千章乔木经摧折。劲节排风能力持，后凋不独称松柏。::||
清代::戴亨::阴云如墨树苍黄，空谷无人雪满冈。野雀集枯甘寂寞，不随春燕入雕梁。::||
清代::戴亨::天涯久客厌秋频，蟋蟀声悲泣露筠。孤馆深宵愁不寐，入帘残月静依人。::||
清代::戴亨::谩誇水镜别妍媸，一夕严风异昔时。我自不嫌寒彻骨，独留冰鉴照须眉。::||
清代::戴亨::竹影横阶月色凉，秋风淅淅洒衣裳。惊心忽听南归雁，回首云山万里长。::||
近现代::钟锦::吾身一旦掩松蒿，那觅仙家白玉膏？覆了忘忧杯里物，馀生何处避忧劳？::||
近现代::钟锦::帝使葡萄作酒浆，孰云藤蔓乱常纲？信知天赐终为福，但恐人谋竟是殃。::||
近现代::钟锦::远交近伐日相侵，费尽君王济世心。不及生前一杯酒，人间恩怨判消沉。::||
近现代::钟锦::辩尽无涯辩有涯，不如全付酒仙家。能收君泪如铅水，鍊作黄金买岁华。::||
近现代::钟锦::曾记前时暮色青，长天遥坠酒旗星。蓬门未入先呼饮，自向肩头解玉瓶。::||
近现代::钟锦::曾调历象授民时，理自庸庸不足奇。销去明朝和昨日，当前杯盏莫须辞。::||
近现代::钟锦::尺墨难绳世有空，形名莫测道颓隆。无端阅遍诸家学，始付生涯到酒中。::||
近现代::钟锦::何期再赴合欢宫，宾客喧阗高兴同。虚廓天成离妇恨，蒲桃酒是女儿红。::||
近现代::钟锦::彼是终为一是非，君来辩尽竟何希？知无实若葡萄盛，生有涯如杯盏晞。::||
近现代::钟锦::街衢在地问无途，阊阖在天人漫呼。上下茫茫徒恨了，明朝恨到汝身无？::||
清代::洪繻::大海波涛断复连，撑起炎洲半壁天。沧溟路绝风云渺，鸿濛世界开人烟。安得泰山一枝笔，写作奇观空际悬！悬之咫尺有万里，大块无垠水无边。我思盘古凿混沌，斧凿到此生劖镌。又思共工触不周，触柱为山缺半偏。山头日月自昼夜，山下沧海自桑田。奇气郁勃凌中土，独回万水为西旋。上作赤乌窟，下作蛟龙渊。中包小蓬壶，珠屿水中圆。又有玉山可望不可即，日出插霄玉柱鲜。回望燄峰九十九，烛地熏天火欲然。一热、一寒分冰炭，八潼关里雪绵绵。台地无霜、无雪年复年，山灵狡狯弄使夏泽坚。北极何处鸡笼屿，遥与香炉烛峰相清妍。灵气鼓荡山河动，鹿耳门涛摇星躔。秋风万仞磅礴吐，鲸鸣欲簸昆崙颠。奇奇怪怪无不有，敢问十洲、三岛谁真仙？当年徐福不可到，未将地与秦人传。留之一千万万日，张槎始来天上船。船中载得王维笔，画到蓬莱笔不全。落笔万丈惊五岳，纸上时有烟霞穿。求之愈即去愈远，仙山疑在化工前。我居蓬莱乾坤惯，依稀认得秋毫巅。::||
清代::洪繻::洪垆大冶不鼓铸，日本之银天下布。团圆握之不盈把，易取货物纷无数。光芒宝气在腰间，不畏饥驱不畏寒。刓尽廉隅争资借，关津不惮行路难。不胫而走似铜凫，贾人坐拥千金躯。圆轮径寸利涉远，鬼物不敢萌揶揄。中国银山高崱屴，利源乃让东洋国。鬼夷挟此得自雄，孰使流通无壅塞？古来为国收利权，太公乃有九府圜。中华久不为此计，取利于民民日艰。东洋幅𢄙本穷窘，中国大度来蛮蠢。失笑辄看龙子银，幕面特书「大日本」！::||
清代::洪繻::鲸鱼跋浪沧溟里，岛屿无云雷声起。波涛澎湃天低昂，气满尾闾飓风止。千秋万古常喑呜，自是孤臣心不死。孤臣有谁气拍空？明人姓郑、名成功。唐王赐与国同姓，天荒地老开鸿濛。昔日中原纷战骑，为鹍、为鹏风摩翅。英声直震大江南，钱塘铁弩三千避。海枯不见孤臣心，潮落常满英雄泪。泰山横流不能齧，咤𠮟空有冲霄志！归来厦岛天无光，地窄不足供徜徉。宗悫长风万里浪，回头东海望炎荒。喝石可渡无巨浸，投鞭可断无汪洋。骑鲸直入鹿耳门，海若辟易湘灵奔。波浪风云生指顾，鳌柱如山日月吞。蜑水蛮乡拔荆棘，三十六屿澎湖侧。岛中忽现蜃气城，海外自成蛟龙国。喘息不觉生雄风，当时早已气如虹。天倾欲将一木拄，时携匕首摩苍穹。划断鸿沟不纳款，欲与华岳争累卵。忽呼渡河宗泽薨，此恨填海海难满！秋风喷礴作洪涛，忠臣气比秋风高。唏嘘千里皆黑色，翻腾万籁为怒号。日出扶桑不彪炳，龙蛇浮沈大力猛。如山、如雪挟船飞，海人谓是「长鲸影」。::||
清代::洪繻::古人读书下以酒，胸中云梦吞八、九。我今爱酒佐以书，举杯好开谈天口。与君乞酒兼乞书，一编酒难还赵书。不然倘能为我浇磊块，送归君家百尺楼上悬。海内梨洲有述作，一部「明夷待访录」。大名久已雷贯耳，偶睹应能蒙刮目。名山五岳不能游，奇书一览当九州。酒兴若浓狂歌起，放声一读天地秋。::||
清代::洪繻::虎可驯兮龙可攀，石能渡海舟登山。尘途咫尺不可过，世人惟有行路难！北风白日天地阔，荆棘忽生顷刻间。蓬莱弱水千万丈，人情变幻为波澜。听我歌，行路难。壮士徘徊何所往？拔剑斫地一身宽。::||
清代::洪繻::乾坤奇气磅礴布，东南海岱巨灵护。坼地擎天一臂撑，九十九峰空际露。一峰摩空一峰从，空中密排青芙蓉。森然突兀放玉瓣，朵朵太古烟云封。有时风云气拂郁，剑锋如从指边出。骈列巨刃倚天扬，鬼斧神工出旋没。丹赭晴霞捧赤城，照烛炎洲明复明。芒棱四吐如怒火，炙天不热天亦惊。羲和日御行不得，重轮欲度便倾侧。返照扶桑神鸟迷，倒影沧海蛟龙嚇。云出如拥蚩尤旗，摇曳云头云不移。三十三天星斗动，前峰、后峰相奔驰。前峰、后峰作人立，或俯、或仰、或不及。中有一座鲁灵光，次第肩随分等级。我欲与之成百人，风雨未化蓬莱身。欲求女娲补天石，补此一缺归陶甄。山灵告我无庸补，大块有时缺抔土。留此一角后人看，海山千秋与万古！我闻中原九十九，曲河千里、百里为一波。京师九十有九淀，一淀一薮如江沱。天地山泽必有偶，斯峰因之变嵯峨。又闻衡山九向有九背，一转一面成一态。斯山崴嵬互阴阳，面面望之生光怪。西蜀奇峰与此同，岛屿无此青玲珑。去岸二十一万里，熬波浴日东海东。::||
清代::洪繻::三面青山一面水，一山云霞连海底。人家半在画中看，结水为邻山为市。我来此地欲登舟，风信迟人二日秋。昨夜月明船上望，碧天如水入云飞。水气腥臊船气热，轻移小艇岸傍朅。雨送海风入艇凉，半夜归潮两岸齧。潮头已落岸头高，晓天曙色鸣波涛。帆樯尽在日中悬，日出峰容处处多。峰头犹含昨夜雨，苍崖翠滴浓于乳。高从东岸望汪洋，远天树树青可数。今朝喜得饱眼看，潇洒不知行路难。地经百里风景异，归向舟中话故山。::||
清代::洪繻::青山起暮云，寒日栖鹿渚。凉风飒飒吹，中庭正延伫。正望故人来，忽得故人语。清言如珠玉，清词如琼瑀。拂尘细披吟，两心长相与。内有褒宠言，受之颜惭沮！相晤虽一朝，相期已千古。他日相追随，愿为风从虎！送君长安行，长安帝王所。宫殿接云霄，城阙耸寰宇。中多螭龙蟠，外多鸾凤舞。君才云锦张，固应备绣黼。自惭泥涂身，无由舒毛羽。不获从君游，遥祝君遐举！沧海重重波，飞渡澎湖屿。扶桑日色高，照君金莲炬。瀛洲咫尺间，是君所居处。君家谪仙人，昔曾梦天姥。君将登蓬莱，非比梦中睹。愿上金银台，复宿琼瑶圃！君意轻荣华，世人重簪组。得志抒中藏，于时岂无补！日日涉关津，莫道风涛苦！此行过松江，好上春申浦。日月射楼观，烟波涵舳橹。航海入燕都，奇气谁与伍！上林望旌旗，长乐闻钟鼓。大夫快壮游，何可守环堵！愧我拜行尘，未能亲饯祖！君书与我云，近有小㺊蛊。远辙柅双轮，劳人茧两股。我闻欲往视，亦为二竖阻。张敏与高惠，当以梦中许。风雪数邮程，关山念旧雨。今日杨柳歧，后日浮萍聚。后会虽遥遥，中情寄一缕。::||
清代::洪繻::读史怀监门，爱君伟丈夫。但请苍生命，不惜微臣躯！伏阙陈谤书，如闻君疾呼。意气过石介，岂为激烈乎！一朝君命下，贬谪在江湖。高风自千古，臣心足不孤。后人思古谊，立碑在前途。曰侠、诚义侠，名字不模糊。岭头有松柏，路畔有苇蒲。我过君故里，想见流民图！::||
清代::洪繻::枕上波涛鸣，水底蛟龙泣。卸帆一梦惊，疑有狂澜入。忆昨驾船初，浪平风习习。天高动星斗，潮涌随呼吸。直棹澎湖沟，遥望虎山立。秋信中流来，北风一夜急。浪头拍太空，鳌山高岌岌。漰湃舟人呼，声与浪鸣悒。鼓荡随罡风，忽向海湾集。回视天色明，万变俱收拾。乃知险阻间，随处可安戢。乾坤亦幻然，江河吾且挹。::||
清代::永瑆::天平山上先贤祠，万石林立留人衣。祠前草木合恭敬，况是古荆连理枝。黄莺高下引空曲，翠壁往复工蔽亏。当头忽见太湖白，春风渺渺无津涯。::||
清代::永瑆::四坐且莫喧，听我说此楼。清华旧里东北头，兴替甲子今三周。丹棱沜边万泉出，贵家往往分清流。米园李园最森爽，其余琐琐营林丘。千金大石卧野色，一夕小苑来边愁。内城有窟竟饮马，春草无场堪击球。天地变化太平见，八极闲暇无烦忧。长白索公坐内阁，堂封实户轻王侯。安知进宅事良有，但说旋马心诚羞。春明胜夺董宇定，金陵记掩王龛州。圣人诰诫出深厚，《孝经》四字垂琳璆。保全委曲国体大，宠赂太甚民言浮。相公犹嫌起无地，掌武苦欲名常留。荷花空对石矶冷，燕子亦知帘幕收。南斋旧辈话恩遇，宪皇特诏登瀛州。宫壶赐沾艳侍从，集贤改榜崇儒修。城南羸骖念奔走，苑东广厦教番休。蠹书一变华膴色，布被却向单寒求。及开书房置师傅，遂许名儒来息游。李躬由来擅年学，苏秦不得千春秋。繄余苦忆几老宿，草野本色酣岩幽。朱门蓬户底差别，黄发青镫心尚犹。寅入申归事不废，五休十浣私得谋。恩波深长曷有极，表宁清贵真无俦。虽然崇抱在铜钵，不惭通讲歌银舟。有时退食散情性，旧醅小榼相绸缪。每携一味对咀嚼，肯复兼旬孤唱酬。葛山宫师九十二，硕果高映天南陬。曾描八友作图画，昔也艳艳今悠悠。而我书房四十载，抱孙屡及师门投。藏心故实说难了，满眼新欢来更稠。溪声树色工阅客，楼上光阴如传邮。::||
清代::永瑆::一杯酒，相情亲，人生安得无故人。相情亲，一杯酒，故人那得无分手。去年春寒花未开，谷人先生摇艇走。庭虚情满思念深，一日何尝不在口。君无吴君膳羞恋，白云更不烦搔首。英年幕府辟才贤，博学宫端冠师友。信知综迹半风尘，未遽容颜全老丑。何为匆匆卷装去，邂逅无由折杨柳。君言令弟罢微员，昨接家书溘颓朽。寒冗幸禄恩何酬，期功在官颜孔厚。双凫乘雁足江湖，密筱疏松合箕帚。闭门须多著书日，况今年才四十九。古来良士不文章，世上枯坟竟谁某。鸰原尽急归亦得，温树无言意非偶。锡泉甘甘不吾负，到及新茶绿如韭。但恐吴君解笑人，此行已落春花后。::||
清代::永瑆::我有一园花，婉娈相窈窕。春风一披拂，去日常不少。羸马长安游，红尘令人老。魏其身治具，晨起自洒扫。贵人骄不来，既来苦不早。失意杯酒间，毛羽安能保。不如同心人，欢言结崇抱。君如欲看花，及此颜色好。::||
清代::永瑆::汉家西岳华山碑，世间两本此第一。商丘巡抚之所藏，秀水检讨有题笔。吁嗟魏公四字印，亦欲遐传守毋失。谁能老饥抱文字，茧纸犹向人间出。自秦登山诵略兴，两京文章富石墨。峄碑虽焚枣木模，岱碑云亡内司刻。太华极天应井鬼，少昊所治秦所国。徒闻遗璧镐池君，不见臣斯与臣德。茫茫万古此石存，岌岌溟翻老沙泐。拓本绝少传已难，赑屃又遭媚子踣。达官当时势绝伦，古物一文钱不直。我曾再拜金天墓，大碣荒莎风雨蚀。此碑忽复曳长绳，能不兴怀同叹息。文云汉兴绍前制，《虞典》《周官》稽警跸。孝武之世庙貌隆，特起尊严閟宫侐。门曰望仙宫集灵，志荒意惑长生术。欲就鹑首相酌斟，遂呼天神来博塞。国祚中阙祀事衰，太守能贤重修职。朝端昏弃旷明禋，稍稍规模率钱力。延熹至今浩千年，十字之外无缺佚。重如元云垂下天，轻若风斤得其质。素蛾一片中秋中，泰折层成北郊北。黄河之水星宿来，蛟掷龙腾相逼仄。商盘鲁壶在崇坫，琼草金芝上仙植。如华万仞绝攀援，人间纸笔书不得。法书迥可日月垂，其人岂必中郎实。察书市石无了期，又于徐赵为蚹翼。小儒舌举耻阙疑，大抵纷纷决以臆。我生两手悬钝椎，握管僵如蓍在扐。傍通二篆贯八分，少年卤莽谓可必。阙里宫墙两拜瞻，强复低徊史与乙。忽然季子见《韶箾》，何止欧阳坐旬日。秀水修撰诗七言，商丘侍读金十镒。风流坐映康熙朝，不愧绸书在石室。::||
清代::永瑆::连冈叠巘何嶕峣，万松怫郁翻云涛。中有一松特矫出，高张华盖撑秋霄。华盖层层天泬寥，激景太半明纤豪。如开玉女窗，引手攀招摇。又如悬黎之履，照灼璇宫朝。绛节不动刚风饕。宝鬘璎珞交煜爚，离娄目夺珠幢标。帝车龙角，方魁曲杓。轩轩孔鬣，翩翩凤翘。蓬莱海水若不浅，日桑月桂枝叶行相轇。问年乃在循蜚疏仡泰古始，颠秦踬汉，草木儿孙曹。其下当有偓佺之辈，羡门之曹。拍肩把袂群游邀，寒麟臛鹿苍梧醪。欲往从之山甚高，侧身西望心烦劳。::||
清代::永瑆::隗嚣故宫碗数枚，秦州山农锄出者。杜老吟时殿已空，悠悠忽复千年也。白水真人老兵事，得陇望蜀心犹且。飘灯小雪照题诗，磨墨阿瞒台上瓦。::||
清代::永瑆::苍苍暮景翻归鸦，玉房掣锁玉绳斜。春愁浩荡不可说，东溟皓魄照寒花。罗浮仙人翠鸾车，水苍锵然戛冲牙。飞云乱絮相交加，大庾嵯峨阻且遐。江城入破听不得，策杖矫首还归家。雪如春愁乱如麻，芳草漠漠生天涯。::||
清代::永瑆::双崖豁苍穹，万仞削壁直。将将象积石，左右屹如植。疏峰镇其甍，仍岩卫其阈。阊阖何其衢，虎豹守其塞。攀愁猿猱足，过穷飞鸟翼。老藤束阽危，怪松出劖刻。太古无登降，莓苔厚黝黑。崖阳荣灵草，素霜莫能蚀。崖阴处山鬼，皦日安得仄。哨门轧关键，百宝气屯逼。龟山横西南，伊孙中抑淢。理无生使独，意惊见所域。含晖娱已极，蕴真赏何亟。从猎兰台英，敬尔载笔职。不见燕然铭，千载无变泐。::||
清代::永瑆::千山凛严宵，众木落清晓。我行木兰中，满目秋事老。忆我寓舍菊，阶砌旧缭绕。或能凌霜风，及归遂幽讨。寒窗暂凭藉，短彗急洒扫。而何一怅意，委地竟衰槁。枝梢助憔悴，姿格失窈窕。闹蜂远飏去，吟虫近萦抱。谁云冥情思，祇是触烦恼。万物固代谢，菁英焉可保。留连自怆恻，毋乃乖达道。顾念手亲栽，胡能首轻掉。虽乏靓妆艳，庶期素襟表。赋质良苦薄，一荣如过鸟。使我兴欲索，胡为剧潦倒。明晨舍之归，策马意悄悄。::||
清代::戴延介::绿酒酣初，青灯外、一曲檀槽才拨。分明玉树歌翻，听呜呜咽咽。看半晌、轻拢高撚，便一霎、觞迎花接。钗凤擎魂，烛龙飘泪，四弦初裂。记相逢、红袖撩香，遮半面、微微露娇靥。今夜风前月底，剩满襟诗雪。数不尽、龟兹好手，又多少、青衫愁叠。更教谱换霓裳，余音细搯。::||
清代::戴延介::薜萝风，藤葛雨。回首旧樵路。怪石排衙，都让逸人屦。羡君痴嗜虫鱼，盟坚碑版，只一片、韩陵堪语。云烟聚。几番得宝歌翻，不为阿娇赋。金石编成，欧九莫须妒。他时桃缀新花，墨题古艳，迟醉我，乱红深坞。::||
清代::戴延介::疏杨几树情丝短，凉波空搅凄碧。袖薄牵罗，髻低颓影，魂小欲迷秋蝶。目迎眉接。记双桨人娇，一奁云活。警梦西风，鸳鸯愁重易头白。银河清浅路阴叹，星期误也，空妒灵匹。十斛珠抛，四愁诗赋，盼断玉钗消息。良缘未歇，有再世韦家，好寻坤牒。替诉恒娥，蟾蜍清泪滴。::||
清代::戴延介::雁外寒芜，鸦边落叶，清游句拾奚囊。贴石疏泉，瀑飞声里书堂。绛云香烬荒烟拥，冷劫灰、蝶梦悠扬。问年年，红豆花开，何处斜阳。涧东老去颓唐甚，爇金炉心字，枉拜空王。死后生前，都应愧煞红妆。美人笑吐如兰气，化虹霓、不化鸳鸯。趁西风，燕子徘徊，同话苍凉。::||
清代::戴延介::水面惊鸿态。记匆匆、鹍弦声里，早输情债。弹到定风波一曲，便有五湖舟载。幸留得、脸痕眉彩。占尽杜家仙侣福，署灵坤、小牒乌丝界。萝屋补、络珠卖。红楼如梦东风外。算番番、生香不断，洞迷房改。莫笑司勋迟问讯，艳说韦郎缘在。又窥镜、遥山横黛。眷翠怜红心婉娩，袖罗边、一握春葱赛。周昉笔，画图再。::||
清代::戴延介::颤白摇红，趁疏篱、晓剪霜寒花凝。琴局笔床，雅映冷标幽韵。高低忽乱明妆，带一片、斜阳窗暝。休哂。算几番、枕秘者回瓶隐。沅湘动新咏。且酡颜借酒，苦吟啜茗。矮几凭、温梦蝶，一双栖并。还愁碎飐西风，似醉客、惊魂无定。灯近。画秋心、素屏圆影。::||
清代::戴延介::窗锁香斜，径随菊转，小庭不碍幽深。露洗红蕉，分无半点尘侵。颓阳照醒黄花睡，忽凉云、飞满诗襟。憩苔阴，天也萧闲，境也萧森。词成三影翻新谱，认笺明粉砑，墨聚烟沉。捧出双声，有人慧比鹦心。刘郎前度吟魂远，踏秋阴、如梦难寻。瘦愔愔、一叶敲愁，韵度瑶琴。::||
清代::戴延介::倦柳偎烟，疏云漏月，水天今夕无价。薄醉心情，薄游滋味，几番欲赋难写。秋水秋句，还未称、秋娘澹雅。初逢记在，一水桥边，一重帘罅。不曾负却西风，双桨时来，彩霞凝乍。赌酒藏钩，分茶贻麝，易惹莺娇燕姹。华年珠满，幸犹是、云英迟嫁、艳魂逗也。莫说伊知。粉笺教砑。::||
清代::戴延介::雁低云远，盼飞来、一镜光沉银匣。碎雨空阶，湿满庭黄雪。乱敲林叶。更搀入、暗蛩凄答。水调歌成，玉箫吹断，艳悰犹说。铜街夜凉泥滑。纵珊珊来也。愁沾罗袜。佳约拼虚，奈团圞时节。虬壶漏绝。便天上、新妆都歇。烛短还烧，香残重炷，梦寻瑶阙。::||
清代::戴延介::丹砂溪上人来，一篙春暖桃花色。蟹前鴂后，蘋香莼嫩，钓竿垂碧。酒被云铺，诗襟霜浣，鬓丝雪涤。正蒲帆初挂，暮潮欲上，听吹了、斜阳笛。笑我荷衣待葺，泛澄波、雨蓑烟笠。鸥家盟素，渔乡署券，已夸闲得。还怕相逢，月川沙渚，水云嫌窄。看星河，动也他年，天上有浮槎客。::||
明代::李寄::客舍惊闻雁，秋宵恐漏长。故乡原是自，归梦亦凄凉。::||
明代::李寄::古集荒如此，行人过亦哀。春风如不及，桃李一时开。::||
明代::李寄::卜年八百数逶迤，反覆终当类复陂。旧日龙髯犹在地，荒陵鹃血好殷枝。诛奸史笔千年在，梅祸天心一旦移。白水金刀闻汉谶，云台愿附姓名垂。::||
明代::李寄::忆昔高皇创业功，白山黑水版图中。四□荫庇扶桑日，万国薰蒸闾阖风。武教治兼文教盛，一年粟有两年红。三韩自是神京臂，遗事犹堪问老翁。::||
明代::李寄::父老阳春望转头，金陵王气索然秋。宫廷薪胆人皆讳，荆棘铜驼客已愁。厮养时来成翼虎，英雄运去逐眠鸥。中原尺寸当□□，区脱如何视豫州。::||
明代::李寄::廿载栖迟故国山，避人尚恨在人閒。五湖烟景笼鱼艇，双木松风护死关。蓝玉那能充煖腹，金丹定肯驻衰颜。真仙似以轻狂谪，敢跻瑶池许碏班。::||
明代::李寄::莫看仙人一局棋，斧柯终烂亦堪悲。岂知争却千年日，孰若抽身八极时。云护池中龙卧稳，月明江上鹤归迟。抚髀自叹吾衰矣，事事伤心不可思。::||
明代::李寄::金风淅淅送斜晖，便觉衰颜酒力微。海运鹍鹏看怒徙，塞寒鸿雁听哀飞。远寻道侣因缘误，遍踏名山筋力违。黄鹄冲天男子事，肯甘燕雀稻粱肥。::||
明代::李寄::閒倚枫林看日斜，空山留得旧□华。欲剸龙耳探灵洞，思合莲丹坐古槎。可奈弥天皆毒雾，不堪遍地是胡笳。秋风老却陶潜菊，雪里还开强项花。::||
明代::李寄::漠漠轻烟带远林，霜高气肃自萧森。千崖月上开清景，万里风来扫积阴。比德巢由先有志，共图王霸庶无心。江湖袖手行歌曼，閒数秋城户户砧。::||
近现代::李凌云::端阳时节雨潇潇，垒块撑肠乏酒浇。村落家家有粽吃，泥炉暗暗没柴烧。床头戴笠坐承漏，门外奔洪溢满沟。四野蒙蒙何处去？吟诗抵饿也英豪。::||
近现代::李凌云::临江削壁碧丛巅，古刹崔巍峻殿连。沏盏琉璃光一点，微尘世界照三千。悬崖坠响梵钟朗，飞阁凝辉皓魄鲜。疑是长星频闪烁，晶荧万里耀江天。::||
近现代::李凌云::春色一湖处处幽，花容柳态更风流。网收绣镜摇螺黛，鳞跃佳人闪玉眸。歌起林塘声细细，杯倾钓榭思悠悠。游人共指湖心美，笑弄金波漾桂舟。::||
近现代::李凌云::一面风帆四面风，鳄鱼于此曾潜踪。荻花吹乱秋江白，霞影沉酣夕照红。洪浪无情淘岁月，金堤有树立英雄。云山北望万千叠，雁字云笺写更工。::||
近现代::李凌云::拔地干霄宝塔奇，玲珑光怪矗江湄。龙吟岸足秋深夜，影卧溪心日出时。隐隐钟声摇欸乃，娟娟山月挂罘罳。飘然更上层巅望，万顷星流接顶飞。::||
近现代::李凌云::风景老鸦洲上望，溪光雨后换新装。三山凹凸排笔架，二水萦回绕凤凰。霞映金波艳秀榻，帘开玉镜焕雕梁。掠江百舸争流驶，霁色江山虹彩长。::||
近现代::李凌云::挺秀金巅千载荣，轮囷劲节薄青冥。风涛逐浪山根落，翠色连波江槛横。宿雨殷雷蛟欲起，晴空蔽日盖高擎。大材独有冲天干，盘踞高峰万古名。::||
近现代::李凌云::八月潮州美政成，手栽橡木托山灵。苔碑细剔认勋绩，笔架高标重姓名。素月穿云江色霁，清风吹浪海潮生。昌黎此日还祠庙，赖有当年棠荫青。::||
近现代::李凌云::淼淼奔澜势莫当，建瓴倾泻望泱泱。汀洲雾重山颜隐，岸舳风高龙雀翔。梭链横江沉水底，铁牛昴首送云航。浮光姽婳宜春霁，闪烁楼台映晓阳。::||
近现代::李济深::功业嵯峨，扫千年帝制，缔造共和。远见倡联共，先觉定师俄。公天下，永不磨，历几许蹉跎。纵赍志，身前宏愿，今胜多多。光辉节日才过，值诞辰九二，纪念当歌。和平阵营壮，慑伏战争魔。谋统一，化干戈，爱国信无它。冀相趁，东风优势，完整山河。::||
近现代::丁宁::十载孤琴悲一顾。梦醒西州，忍说当时误。纵使新声堪按舞。绮衫绣扇情非故。漫检沈檀金鸭柱。敲碎离心，又听黄昏鼓。谁谓流光弹指度。长宵似水何时曙。::||
近现代::丁宁::蕉叶随珠散不收，火云驱雨懒成秋。那堪扰扰缁尘际，又听劳人说去休。湖海志，稻粱谋。输君何止最高楼。遥知散发南窗下。卧看沧江带月流。::||
近现代::丁宁::盈盈一舸，载浓愁如酒。往事重提梦回又。素娥偏惹恨，倒景窥人。萍影暗，似惜朱颜非旧。乱山残水外。东望吾乡，丝鬓风尘十年久。倦旅欲何归，归已无家。空魂断、长堤烟柳。再莫向尊前话飘零，叹话到飘零，泪殷双袖。::||
近现代::丁宁::华鬘双妙影，甚奇笔一朝收。羡紫雾方回，天香旋降，几辈能修。难留。算来好景，又骖鸾、人去冷琼楼。惆怅蘅芜梦渺，碧云西望悠悠。从头。展卷漫寻搜。韵事更谁俦。纵具馔深怀，点酥清致，无此绸缪。偕游得随坡老，便不因仙佛也千秋。多少沧桑旧感，消将潘鬓閒愁。::||
近现代::丁宁::小庭一夜番风，乱红如雨飞还坠。飘茵几许，黏泥几许，助人愁思。香渺枝空，昼长门闭，隽游难继。甚春工费尽，繁华一瞬，浑不解、东皇意。我亦缁尘憔悴，老丛残、未成归计。轻沤梦影，浮云世味，早随流水。争忍言狂，更无从隐，又何心醉。剩殷忧黯黯，斜阳独倚，溅伤时泪。::||
近现代::丁宁::懒向西风溯旧游。淡烟斜日古城秋。偶因佳节一登楼。再不留连霜后叶，最难排遣客中愁。几时散发弄扁舟。::||
近现代::丁宁::烟柯雾叶，多少愁痕结。梦冷家山云乱迭，一片微茫夜色，依约閒庭旧明月。自云别，芳华几消歇。更谁解、贯珠舌。想清寒未诉声先咽。满院西风，倚栏人杳，零落槐花似雪。::||
近现代::丁宁::红藕花深，绿衣歌袅。粉痕融滟冰纨小。莫教鼓吹怨西风，稻花香里君恩报。秦火难焚，清流自保。多言争似无言好。折波遗憾几时消，池塘梦遍青青草。::||
近现代::丁宁::长廊嘉月为谁明。伴文星，照书城。匝地凉波，人在镜中行。恰似坡仙尘外语，清净海，两浮萍。几回搔首盼空庭。露无声，欲三更。剪剪轻风。帘幕峭寒生。如此楼台如此夜，问几辈，有诗成。::||
近现代::丁宁::喜溢明荷，绮屏卅六笙歌啭。缤纷华雨罥轻绡，随步香云展。莫道琼枝良苑，凤鸾俦、鸳鸯应羡。花开并蒂，柳绾同心，一朝欢遍。仙露凝芳，海棠娇靥春霞灿。笑移红烛照红妆，尤胜年时见。户外东风似剪。麝兰熏，芙蓉绣暖。圆菱朝倚，细语商量，翠蛾深浅。::||
清代::张学林::又复冲寒去，鸡声引铎声。喑尘人迹起，残雪马头明。裘敝犹堪恋，装轻不碍行。岁华宁足叹，辛苦是平生。::||
清代::张学典::落日乘潮去，荆歌戏采莲。相逢娇不语，佯笑堕花钿。::||
清代::张学典::远烟笼翠舒新柳。春光暗向楼中逗。莫把绣帘开。东风引恨来。遥山云一带。人在云山外。芳草似离情。逢春处处生。::||
清代::张学典::力弱巧将纤缕系。粉翅翩翩，恐逐东风去。未解寻香花下度。玉人芳信犹耽误。轻薄却同飞絮舞。乍见疑真，扑向枝头堕。可是蒙庄幽梦破。魂消不识春归路。::||
清代::张学典::绛袖玉纤牵一线。新制云衣，冉冉凌空展。赵后香魂疑更返。东君谪作探花伴。斜逐游蜂过柳院。倦绣佳人，误扑轻罗扇。一自飘扬春不管。多情空把东风怨。::||
清代::张学典::嫩舒红，轻剪翠。拂拭新妆，一种天然媚。浅晕胭脂凝宿醉。力怯凭阑，香梦初惊起。映残霞，笼晓雾。娇态含情，欲语还羞吐。自是月中丹桂侣。一夜金风，吹向瑶阶聚。::||
清代::张学典::庭院萧疏落叶稠。数声寒雁起汀洲。惊回蝶梦故园游。翠柳凋残宁似惜，黄花憔悴不禁秋。仰看双影漫凝眸。::||
清代::张学典::溪水溶溶鱼唼唼，初上鸣桡木兰楫。雪羽䙰褷映倒光，晴光泛艳苍波阔。剪断春绡碧似烟，花垂两岸浓相连。澄明镜里红妆浅，菡萏新容出水鲜。风飘罗袖红丝蹙，山碧添愁眉半曲。悠悠玉浪浸春云，无穷柳色前堤绿。::||
清代::张学典::绣网蛛丝镜满尘，闲花狼藉不知春。深愁怕见梁间燕，犹是呢喃觅主人。::||
清代::张学典::内苑繁华柳放丝，御沟流水涨胭脂。欲将心事题红叶，未识随流付阿谁。::||
近现代::陈永正::昔住东湖久，详知水鸟情。一朝迟尔约，千唤不吾应。自别过三载，重来犹再鸣。西城风俗异，当愧此真诚。::||
近现代::陈永正::昨日游江汜，同归及水仙。吾庐乏美致，一笑能春妍。清幌委閒几，小棂横碧天。与之盟旦旦，毋得恼华年。::||
近现代::陈永正::曰归风正急，况值落花前。春去客无恙，江流船到天。微躯期自爱，细菊为君妍。怆怛将何适，芳村渺夕烟。::||
近现代::陈永正::昨夜有期约，清江可溯游。终朝烦以俟，予美竟谁侜。萍弱流何急，鸠鸣感独求。归来掇芳草，但不见忘忧。::||
近现代::陈永正::独起键窗户，烦忧和雨催。不禁寒入被，何以梦行媒。玉帛竟谁赠，诼谣堪尔猜。一醒无复寐，馀夜尽低徊。::||
近现代::陈永正::孤来不携伞，但道北风寒。明日众中别，今宵对面看。溯交论早岁，留址嘱清翰。薄送忽天霁，行行长道乾。::||
近现代::陈永正::大道自伊阻，南村即少来。巢深饥鷇噪，步急软尘回。斯世贵无逸，野花何可开。我怀常内足，休问处蒿莱。::||
近现代::陈永正::侵晨白鹤洞，日午黄牛滩。其自东来雨，难堪暮出关。高樯淹逆水，容与复西还。迟汝偕吾道，明朝发荔湾。::||
近现代::陈永正::区子旷代士，平居嗟道微。夜阑摩宝铗，舞罢接晨晖。偶墨世人外，雄谭多士违。书成委尘箧，客过每扃扉。::||
近现代::陈永正::楼台暮登览，休伫最高层。俯或随人意，其如仰未能。空间风力峭，搏罢饱鹰腾。暝暝北城望，两三何处灯。::||
近现代::陈匪石::猩色屏风青玉案。照夜珠光，隔座分明见。镜里朱颜应未变。岁星还逐金床转。消息石榴红欲绽。冷暖君恩，一霎思量遍。陌上不辞歌缓缓。熏风先入蘼芜院。::||
近现代::陈匪石::冉冉游蜂穿户牖。日影移砖，绿树笼清昼。几度花开花落后。镜中不见微波皱。昨夜小池风雨骤。短梦惊鸳，泪战新荷瘦。独倚危阑重负手。柔肠欲断君知否。::||
近现代::陈匪石::行遍上东门外路。隔岸垂杨，不系班骓住。草长莺飞三月暮。无边春色抛人去。已是倾城休再顾。迢递高丘，遗褋今无女。往日呢喃梁上语。定巢燕子知何处。::||
近现代::陈匪石::守孤芳，回暖律，风信到香海。半展檀心，疏蕊冻初解。依依纸阁云窗，天寒日暮，镇凝想、入时眉黛。暗中待。枝上无数蜂黄，东园正挑菜。唤起幽禽，相忆岭云外。总然炉火无温，屏花如睡，岁华换、春光长在。::||
近现代::陈匪石::银波不许黄姑渡。哀蛩金井啼清露。云破月微明。千家砧杵声。西风关塞北。老尽燕支色。归雁一封书。君边衣到无。::||
近现代::陈匪石::春山横黛春波绿。娇莺啼遍阑干曲。花梦锁葳蕤。出墙红一枝。东风吹不转。芳草斜阳岸。双桨木兰舟。凝妆人倚楼。::||
近现代::陈匪石::帘外。春在。非雾非花望迷。翠楼晓妆初罢时。依稀。去年双燕归。梦里辽西音信断。蕃锦怨。纤手回文展。白头吟。琴有心。祗今。泪珠空满襟。::||
近现代::陈匪石::连朝风雨近清明。杨柳自青青。三叠阳关，一声河满，十里短长亭。天涯不辨愁来路，甚处着啼莺。綦迹苔阴，酒痕襟上，帆影画中行。::||
近现代::陈匪石::倦魂瘦。斜阳在、野桥袅袅烟柳。梦回天外岫。记折短条，持赠亲手。沧洲驻久。草遍绿、南阡东亩。日日高楼徙倚，听寒食节箫声，几临风翘首。曾有。曼歌敛袖。清谈拥髻，人占江山秀。滟波春碧溜。泪湿青衫，将离时候。花阴感旧。正客里、愁浓于酒。暖炙银簧未奏。甚幽谷一声声，莺求友。::||
近现代::陈匪石::夜雨过，红香半凋，翠阴犹小。阑干四绕。梨花地、闭门春悄。登楼乍见，杨柳依依临风袅。纵万水千山，隔断辽西道。计归期，也应早。蓬首自怜，翳镜慵开，蛾眉谁为扫。梦醒泪暗滴，送残柝，乌啼晓。算念极，翻成恼。寄音书、新来南燕少。甚画烛银屏，不分呈双笑。问天天又老。::||
明代::释宗泐::马卿独念宋中微，图写诗篇墨采辉。戍甫戍申都不及，西风淮岸铁为衣。::||
明代::释宗泐::黄鞠初开白露零，淮河水落远山青。一声雁度秋云冷，吟到黄昏月满庭。::||
明代::释宗泐::欲成仙道古来难，曾向先师学内丹。不省稚川尸解去，人间犹自葬空棺。::||
明代::释宗泐::竹外茅斋橡下亭，半池荷叶半池菱。匡床曲几坐终日，万叠青山一老僧。::||
明代::释宗泐::閒门寂寂掩芳春，坐看梨花带雨新。鸟自白头浑不觉，可堪啼向白头人。::||
明代::释宗泐::帝遣山人远入戎，半年情绪客程中。陇头流水今朝别，人自西行水自东。::||
明代::释宗泐::潼关西去入秦京，今古人多此路行。谁料不缘名利客，黄尘扑面听车声。::||
明代::释宗泐::艮岳秋深百卉腓，沙尘吹满衮龙衣。凄凉五国城边路，得似寒江独棹归。::||
明代::释宗泐::风送仙香度玉墀，朝天归路月明时。忽逢子晋云中下，借得龙笙鹤背吹。::||
明代::释宗泐::病里看花更惜花，谁分秋色到禅家。一年一度催人老，相对无言日又斜。::||
近现代::陈兴武::閒气萦迂自郁陶，九州何处寄神皋。履端非复严三统，易服偏教乱六曹。别著官仪誇普适，尽隳名器笑徒劳。有常至竟论天道，厌听存亡话几遭。::||
近现代::陈兴武::狐死谁今正首丘，百年陵替不胜忧。旧邦安复维新命，貊道偏教据上流。话已普通非汉调，文从白化本洋谋。亡羊每恨多歧路，数典长贻世代羞。::||
近现代::陈兴武::胜事曾传会武林，掌门人在各存心。邀盟自喜千夫诺，来献其誇万国琛。南海风迷安有信，东山月隐不消寻。九州微惜团圞意，未得清光一照临。::||
近现代::陈兴武::玉折兰摧未忍情，可怜萧艾正敷荣。九州既自归嬴后，四野奚为吊屈平。生气风雷安可恃，清词豆蔻算须惊。雕虫至竟将何用，并作寒蛩不住鸣。::||
近现代::陈兴武::内景从来重洞房，仙人底事下牙床。铺将血色新裾带，画就灵符旧箓章。不讶惊鸿曾照影，争传红袖又添香。羹汤作罢思姑舅，食性难知却自尝。::||
近现代::陈兴武::黄流乱注九州堙，太息胡夷尚有君。国自蒙元非复夏，人经五四已无文。正名孰秉诛心法，主义惟兴革命军。既斁彝伦谁锡禹，可怜阴骘久难闻。::||
近现代::陈兴武::演得优伶戏最真，柳眉勾就粉初匀。后台惯作帮腔调，当面能为变脸人。罗刹修成天已异，扶桑倚罢剑犹陈。苍茫莫问升沈意，翻尽梨园曲又新。::||
近现代::陈兴武::九译宾门忆旧畴，驾言嘉客傥来游。地存畿辅二千里，境拓君王三百州。绝徼移风扬雅颂，徐方赞化洽谟猷。分庭孰与歌同调，匪特龙吟黑水陬。::||
近现代::陈兴武::来复惟今待一阳，漫随折水数行觞。官仪此日难知汉，族姓于时莫问黄。长恨麟经穷巨野，终看禹贡改洪荒。门中有主凭谁立，欲挽其亡只系桑。::||
近现代::陈兴武::历览南瞻尽九州，江山在眼掉头休。汉家毋复官仪盛，禹迹空教社鼠留。我辈文章关气运，他年人物数风流。伤今吊古胥无准，但见神鸦立庙头。::||
明代::湛若水::洪涛起舂天，天地谁撑拄。若非画品工，不信中流柱。::||
明代::湛若水::王母去何处，蟠桃几树幽。凭君收此画，方朔恐来偷。::||
明代::湛若水::两峰在何处，缥渺罗浮东。鸡鸣海日动，隐映扶桑丛。中有读书屋，悬崖挂苍穹。天鉴开龟湖，湖月照九龙。何以爱两峰，万物一体中。居两以观一，两峰一峰同。反观万卷破，一念入无穷。::||
明代::湛若水::翩翩高广文，寄书江东滨。道逢杨子居，于于来问津。要津在方寸，平步干青云。::||
明代::湛若水::尔家昆山旁，昆山多琳琅。神彩曜天地，后先互相光。闻有五色鸟，习习来回翔。凤毛今三世，羽翼日以长。名门与山高，高榜芳懋堂。堂前何所有，兰桂交芬芳。主人世积善，嘉祉流无疆。孙曾传豸斧，云仍执谏章。正直以忠厚，鹰鹯为鸾凰。何以为芳懋，家学世孔臧。何以学孔臧，凤德兰桂香。此学自元凯，济美今高阳。::||
明代::湛若水::尔之慈亲家，乃我表姨母。一体姑舅亲，譬之左右手。我幼依尔家，直至十八九。读书学尔叔，深衷自天诱。微此谁开先，终作田舍叟。及我显翰林，尔家运不偶。一兄罹祸罗，二老宵奔走。尚愧我力微，不能解纷纠。尔时在弱劣，讵意振周后。爱尔谨慎姿，贞此三尺守。怜义不怜钱，狱掾于公厚。三考入神州，通藉登选部。省祭归山田，衣冠贲幽牖。谁莫薄为吏，委吏宣圣受。曹参以封侯，安期以不朽。高卑不高卑，太山等培塿。::||
明代::湛若水::宵征林路黑，七圣亦迷踪。仆夫随老马，即与吾知同。大智沛闻见，可以达天聪。以兹登名山，步步超无穷。旧游与新游，十载如梦中。自得新景好，安知旧迹空。::||
明代::湛若水::食哉兵所天，兵乃国司命。兵食既两足，二豪来报政。二人本同心，其利乃断金。弦琴起瞻斗，送之云龙吟。::||
明代::湛若水::网罟以鱼设，维鸿则罹之。鱼鸿各有命，乌用尤网为。季子黑貂弊，贵富会有时。矧兹性不存，子昔事于斯。尧舜亦浮云，稷契逢昌期。丹砂在尘土，一朝发光辉。何以发光辉，神理可以推。::||
明代::湛若水::廷尉八闽秀，意气淩秋旻。初年入棘寺，抗疏论辅臣。缙绅皆动色，名誉夷山尊。中遭长官怒，蠖屈道弥伸。磨泥出浊水，媚渊光照人。一作岭表士，贰平天下冤。尚稽井田制，沟洫入毫分。岂不有司存，润泽在相君。三王不同礼，三事古所敦。此去觐明主，报政因奏言。民事为国本，笃恭天下平。食足礼义兴，自馀无足论。吾衰志明农，圣人起周殷。复古如有作，愿为受一廛。::||
近现代::释敬安::一瓶一钵暮山过，戴月孤身入薜萝。觉路未开归路近，芒鞋空踏白云多。::||
近现代::释敬安::瀑布长千丈，迢遥持碧天。何当剪一片，缝作衲衣穿。::||
近现代::释敬安::飘然尘外人，一笠千山雨。身似孤云闲，悠悠任来去。::||
近现代::释敬安::钟梵晚萧萧，山厨叹寂寥。夜泉和月煮，野菜带云挑。::||
近现代::释敬安::借问吾乡杨皙子，一身去国归何时。故山猿鹤馀清怨，大海波涛动远思。独抱沉忧向穷发，可堪时局似残棋。秋风莫上田横岛，落日中原涕泪垂。::||
近现代::释敬安::迢遥钟梵下斜阳，寂寂岩花渡水香。殿角一铃风自语，窗前万木雨初凉。山街云气窥人净，江挟涛声入海长。却羡巢松千岁鹤，不知人世有沧桑。::||
近现代::释敬安::定中孤月自常明，身外浮云屡变更。欲舍福田纡国计，每谈净理厌诗名。渡杯祇恐鱼龙觉，施食还怜鸟雀争。天上人间尽调怅，与师惟有證无生。::||
近现代::释敬安::野径斜云上绿苔，经过此地不胜哀。千年感慨遗湘水，万古离骚识楚才。泽畔行吟还忆昨，庭前谏草已成灰。我来浊世怀高洁，不奠黄花酒一杯。::||
近现代::释敬安::十六辞家事世尊，孤怀寂寞共谁论。悬岩鸟道无人迹，壤色袈裟有泪痕。万劫死生堪痛哭，百年迅速等朝昏。不甚满眼红尘态，悔逐桃花出洞门。::||
近现代::释敬安::南渡偏安国已亡，宫祠墓木尚苍苍。士无奇节名难著，地有忠魂草也香。风雨湖山犹感恨，往来樵牧亦凄凉。若教二帝生时返，血泪人谁洒夕阳。::||
近现代::溥杰::我爱香山秋色，宵来一夜初霜。万点枫林红胜染，风流桂气半天香。浑似入仙乡。岫影云融层翠，菊芳目夺娇黄。心旷云亭千里处，陌阡无际接苍茫。游目骋怀忙。::||
近现代::溥杰::一望无边春气象，日长信步闲游。湖光出色尽勾留。野卉纷似锦，茅草碧如油。到处青帘拈客眼，莫论村店茅楼。浅斟低唱足风流。大杯新酿，拼个醉方休。::||
近现代::溥杰::夹路鸟啼迎且送。点点岩花红似醒。策筇闲步乐清游，盆苔径。穿幽洞。独自饱尝方外兴。松籁满天泠可听。澄澈古潭鳞弄影。云深兰若寂无声，禅室静。僧入定。香鼎半温斜日暝。::||
近现代::杨鸿章::风雨恶。群英急荡缤纷落。缤纷落。枯枝滴泪，残红泣血。沉沉大地云烟漠。苦寒凛冽严相迫。严相迫。应如松柏，傲迎霜雪。::||
近现代::杨鸿章::泾水长。渭水长。两水交融奔一方。欢声百代扬。彼心伤。此心伤。自此天涯各一方。生离更断肠。::||
近现代::杨鸿章::多情原似窗前月，素影婵娟。素影婵娟。入夜临窗照我眠。无情也似窗前月，天外盘旋。天外盘旋。总不相亲到枕边。::||
近现代::杨鸿章::月淡星残，天间缓过孤飞雁。水迷山漫。隐隐情无限。渺渺长空，一唳一回恋。云烟乱。路遥途暗。声咽柔肠断。::||
近现代::杨鸿章::麦浪金黄一片，挥镰雪刃纷翻。山歌野曲唱丰年。麦垛排排端站。无数丰盈少女，秀容珠汗涟涟。飞车来往似梭穿。如蝶擅姿飘闪。::||
近现代::杨鸿章::离离禾黍，叹河山依旧，英雄何处。败石残碑埋乱草，曾历几番风雨。清涧揭竿，南梁聚义，血沃三秦土。青天美誉，至今仍诵诸口。向晚日照残陵，鸟啼高树，蝉叫声凄楚。又见鼠奔狡兔走，蝙蝠盘旋飞舞。竖子扬眉，老戎俯首，批斗情悽苦。此情此景，君其泉下知否。::||
近现代::杨鸿章::山浪依天尽，万岭与云平。秋高日丽风静，频起牧歌声。当日电光千道，曾见洪涛万里，天柱似将倾。应有擎天手，扶得宇中平。长缨在，龙泉利，意峥嵘。老来神箭重发，走马射枭鸩。忽见四禽落地，回首妖气已靖，万里素秋清。开国当年将，再树万年勋。::||
近现代::钟锦::吾身一旦掩松蒿，那觅仙家白玉膏？覆了忘忧杯里物，馀生何处避忧劳？::||
近现代::钟锦::帝使葡萄作酒浆，孰云藤蔓乱常纲？信知天赐终为福，但恐人谋竟是殃。::||
近现代::钟锦::远交近伐日相侵，费尽君王济世心。不及生前一杯酒，人间恩怨判消沉。::||
近现代::钟锦::辩尽无涯辩有涯，不如全付酒仙家。能收君泪如铅水，鍊作黄金买岁华。::||
近现代::钟锦::曾记前时暮色青，长天遥坠酒旗星。蓬门未入先呼饮，自向肩头解玉瓶。::||
近现代::钟锦::曾调历象授民时，理自庸庸不足奇。销去明朝和昨日，当前杯盏莫须辞。::||
近现代::钟锦::尺墨难绳世有空，形名莫测道颓隆。无端阅遍诸家学，始付生涯到酒中。::||
近现代::钟锦::何期再赴合欢宫，宾客喧阗高兴同。虚廓天成离妇恨，蒲桃酒是女儿红。::||
近现代::钟锦::彼是终为一是非，君来辩尽竟何希？知无实若葡萄盛，生有涯如杯盏晞。::||
近现代::钟锦::街衢在地问无途，阊阖在天人漫呼。上下茫茫徒恨了，明朝恨到汝身无？::||
清代::曹家达::独立感寥廓，那堪又送秋。寒风送山谷，猎火上城楼。辽海荒边备，孤亭回暮愁。谁家江上月，夜夜大刀头。::||
清代::曹家达::沧海渺然去，云霄一羽毛。乱流出平野，落日响寒涛。边障风云接，山崖禽鸟号。谁怜匣中剑，郁怒感萧骚。::||
清代::曹家达::风萍殊偶尔，登眺亦相从。南郭一为别，西山无此踪。孤吟籍衰草，遗响咽寒松。天末夕阳下，横江浮乱峰。::||
清代::曹家达::何年封植此，乔木已成林。一夜北风起，乱山黄叶深。寒潭新镜藻，荒礀古琴心。石磴经行处，鸟啼空好音。::||
清代::曹家达::山门何代启，草路没高岗。独鸟骇人影，幽花扶女墙。萧台吴鹤市，言墓鲁灵光。吊古一长叹，秋风来大荒。::||
清代::曹家达::昔闻破山寺，今践古丛林。野鸟唤行客，路旁秋草深。回溪抱人影，落日繫乡心。送我碧山下，寒泉空好音。::||
清代::曹家达::哀乐并中岁，凉秋感鬓丝。况当淆絮语，无处慰相思。木末层云暮，莓墙暗雨时。天涯芳草歇，羁客欲何之。::||
清代::曹家达::草露湿人影，天风吹树根。遥情澄爽夕，愁绪入秋门。月落易成忆，灯阑每断魂。谁怜岑寂意，无梦又黄昏。::||
清代::曹家达::贞娘渺何所，落日满苏台。溪水依人静，山光抱影来。钟催啼鸟歇，林锁野花开。回首登临处，长吟一俯徊。::||
清代::曹家达::独夜觉无侣，疏灯照苦吟。思和残雨断，魂傍晓钟沉。芳草不遗远，绨袍空好音。君山试回首，寥落望乡心。::||
明代::黎贞::昔日孤山夜泛船，醉歌明月访逋仙。白头又上罗浮路，一色瑶池浅水边。::||
明代::黎贞::仙风吹下蓬莱岛，彩凤苍龙一齐老。波涛飒飒笔底生，顿觉新凉满幽抱。::||
明代::黎贞::冰魂绰约带轻烟，万斛寒香雪霁天。吟到孤山诗更好，欲凭孤鹤访逋仙。::||
明代::黎贞::昨上罗浮访葛洪，丹砂换却旧时容。时人不识风流态，争道芳颜带酒红。::||
明代::黎贞::昔向深宫伴寿阳，冰肌雪貌白霓裳。而今寂寞东轩外，只学山家澹澹妆。::||
明代::黎贞::锦瑟银筝白玉卮，赏音自是有钟期。独怜孤雁长城外，叫断南云总不知。::||
明代::黎贞::越南燕北旆摐摐，十载承恩归旧邦。喜有钓台风景在，一竿便得老秋江。::||
明代::黎贞::忆昔边城夜未归，臂悬弓剑趁雕肥。杀心今觉消磨尽，鸥鹭从教自在飞。::||
明代::黎贞::十年戎马不离鞍，沙漠长城万里寒。今日归来浑未老，青山还许白头看。::||
明代::黎贞::长江千里送归舟，重过名山忆旧游。风景苍苍只如昨，烟波离思满汀洲。::||
清代::濮淙::诗成当代说方干，何事辞家久不还。梦里汤泉非故国，眼前云海是名山。花深古灶凭烧药，月冷啼猿为守关。只是白头慈母在，不教容易别人间。::||
清代::濮淙::容易相逢尚未逢，老年亲故喜相从。已辞野店中山酒，望断烟江北固峰。一夜梦游千里月，五更霜落万家钟。莫言人远天涯近，书到楼头第几封？::||
清代::濮文暹::峨眉六月雪，芙蓉半城花。花开雪再春，游子当还家。怜我诸弟妹，风中尘与沙。楚泽香采兰，越溪寒浣纱。群流尽归海，君亦平泛槎。次第相见之，因缘满天涯。我怀不堪述，转为君长嗟。::||
清代::濮文暹::人生大邂逅，多在阡与陌。飘零各异地，异地成咫尺。持来双镜光，互照好颜色。岂惟照颜色，肝胆了不隔。平生失途马，颠蹶在荆棘。君既宛转导，又为施羽翼。君今弃我去，好春失消息。柳条与梅花，为谁更妆饰。本自无远别，生灭年仅百。所悲再见期，又非此旦夕。既作有情物，得不泪沾臆。登堂慰君母，母正缝衣裳。衣裳亦何丽，鬓发亦何苍。知君当早还，君还我何方。君今别母时，有我相扶将。行当我别母，不见君在旁。劳燕各背飞，春风尔何忙。独余慈乌声，绕屋空徬徨。::||
清代::濮文暹::再见能几何，别君复兹晨。深意幸有托，仍恐含未申。感君万里来，爱我性情真。往往作痛语，不为伤孤贫。半生无所有，何以赠远人。去去君莫愁，敢不惜其身。乱花插行李，锦水亦何春。愿持一勺水，预洗征衫尘。::||
清代::濮文暹::微笑忽破睡，情梦媚幽独。春烟定后痕，荡漾在心目。欲说境已志，鸟语碎空绿。::||
清代::濮文暹::古战场，沙与虫。今战场，罴与熊。天戈西挥日不东，昨日将军今上公。美人载归千艨艟，岂无夫家皆鬼雄。乌鸢狐狸饱不尽，髑髅磨苔生青铜。呜呼今战场，犹照古时月。呜呼古战场，不染今人血。古人战场重边功，今人战场中原中。::||
清代::濮文暹::我生误文字，平贼无奇术。远闻三里城，受攻四十日。报国固不才，亦莫救家室。有弟杀贼归，犹抱老母膝。膝前妹娇痴，向之索枣栗。忽惊刀矛撞，投怀涕潜溢。是时屋瓦飞，雷从地底出。烟中互长梯，与贼相甲乙。三登而三堕，催以万觱篥。全家争督战，不解避斧锧。致身臣应尔，寸土守敢失。贼富民愈贫，雀罗鼠更掘。雀鼠幸未空，全军仍以律。朝向大吏述，暮向大吏述。大吏无援师，忍怒日受叱。昨日兵力分，十已遣六七。近郊贼方横，山城遑与恤。驰书慰众心，此情不忍笔。但言大军来，重围破可必。讹语纷刺耳，入梦亦不吉。仰天问消息，鸿雁杳无一。不来肝肠裂，来亦肝肠裂。上言民可怜，下与骨月诀。我思化黄鹄，飞入罗网缺。贼营三十里，去恐羽翼折。将心且随月，黯照战场血。旂渍血花紫，月下惨成列。登陴见予季，此时心骨热。书生弱有年，一旦横磨铁。老母素怜儿，今不闻呜咽。昨驰告急封，家书竟断绝。公义不及私，此举太豪杰。独不计汝兄，请师喉屡噎。家人祇解啼，首蓬面不洁。巍巍雨花冢，深深大峨穴。德薄者祀斩，或免天所罚。服官三十载，吾父多清节。生儿诚太愚，处世又不哲。恃此臣子心，安危总一辙。圣诏渴求贤，所恨学尽拙。男儿好身手，甘兹尘土灭，煌煌君父恩，及时好施设。::||
清代::濮文暹::老蝉断续吟，夕阳乱明灭。雨气集空林，揽之有余热。悠悠一寸心，事事郁相结。复此多炎凉，何处生分别。腥风吹断虹，云腰又中截。::||
清代::濮文暹::花姑沈醉竹郎祠，鸡卜喃喃问出师。风雨万山人鬼界，刍粮千里圣明时。最难抛掷黄金赏，欲诉功名白骨知。闻道滇池半清浅，至今鹬蚌苦相持。::||
近现代::熊东遨::瓦响尘腾骤未防，一瓢飞泼过沧江。天意有时恩及我，休躲。试招荷侣说新凉。翻墨周遭遮欲断，何憾？伊人自在水之阳。多少云山真面目，猜着。不须披露不须藏。::||
近现代::熊东遨::蝶影蜗痕关际会。雨去风来、争逐春之尾。秀尽残英红到水，东君惯是无追悔。一角湖山容小睡。闻道清时、梦也成人美。不管明朝晴与晦，绳床先试其中味。::||
近现代::熊东遨::老至心何着？只在水云间。露花泥草风竹，定与我相关。闻道玉湖摇碧，正要先生舟楫，岂不动欢颜。况有烟霞侣，诗酒共盘桓。雨三分，人几个，水千湾。歌吟尊俎都罢，四面看青山。明月未成邀约，小勺先分清活，体味浅深寒。斯世一何幸，得似鹭鸥闲。::||
近现代::熊东遨::湖上重来忆旧观，百花添得几分颜？茗烟依约起前湾。十里新痕堤畔水，一帘微影雨中山。斯人去后尽阑珊。::||
近现代::熊东遨::霜禽初歇，帘外飞香雪。影入流溪声到月，天地宫商漫协。庭梅未改真淳，劳君写出元神。笑我终朝坐对，清芳不与人分。::||
近现代::熊东遨::小梦草生珠，大梦潮吞月。大小由之到佛前，无梦存何说？不问道谁传，不问鲸谁掣。只共边缘几个人，来踏杨花雪。::||
近现代::熊东遨::何用春风沐汝身，前生元是玉霄神。清香到枕缘非浅，素影横窗自不群。泉梦石，树留云，海天同福亦同恩。今宵补个心头印，百世相寻认此痕。::||
近现代::熊东遨::旧愁都着玉壶收。甚来由，又登楼？醉里推窗，俯看大江流。要与龙标争一席，千载下，有人不？平生事业剩清游。远寻牛，近呼鸥。水洞云窝，那复计春秋。诗梦恰宜今夜续，杯在手，月当头。::||
近现代::熊东遨::域中同好，相约将公扰。八百年光流过了，依旧青山不老。今朝座设西园，顶香遥拜高轩。南北两厢呼应：一声杯汝来前。::||
近现代::熊东遨::只有深闺养得成，百端娇媚是天生。穿岩水响泠泠白，掠树云飞淡淡青。人未识，且休惊，木灵山鬼本无名。泰嵩早失相看意，自向西南认小星。::||
近现代::张力夫::梦回犹系草原行，三谢先生礼遇情。夏季逢还约冬季，红城别复聚青城。兴安岭上松风续，五塔寺前霜月盟。敏思讷言神共守，诗家新旧岂分明。::||
近现代::张力夫::体态崔巍胆气豪，英雄自古出蓬蒿。红城月皎宜相赏，碧野云低好共遨。明日浮生分道路，今宵抵死纵醇醪。他年兼济须珍重，血压诗才莫等高。::||
近现代::张力夫::手把红旗昔弄潮，鲲鹏万里驭扶摇。忍看城邑流亡苦，痛责官场豺虎骄。湘水潺湲时入梦，草原空阔任飞雕。功成意向东山卧，一曲高吟守寂寥。::||
近现代::张力夫::陶然柳色到新圻，呼酒登楼槛可依。一镜波光云去杳，数枝花影蝶来稀。白鸥只近城南客，青眼互加身上衣。论罢兰亭休禊事，升沉不复问天机。::||
近现代::张力夫::影寺黄昏影寺秋，时听山鹊语啁啾。村夫质朴归为侣，峡谷峥嵘唤作沟。双塔峰移云变幻，一帘瀑挂涧深幽。夜来唯恐丹枫落，复遣身形醉梦游。::||
近现代::张力夫::信有前缘未了清，三番造访客犹惊。碧潭深邃龙蟠否，石虎崔嵬谁落成。水溯源头朝凤壁，神游太古惑凡生。痴来忽涌泪盈睫，悲喜无端真莫名。::||
近现代::张力夫::彼岸浮来此岸行，香樟幽径雨声声。风摇竹隐莲台寂，潮拥鸥回梵海平。乐土随缘长作伴，柔沙代纸暂留名。拜他千手还千眼，吩咐云开为我晴。::||
近现代::张力夫::道是浮生等一沤，名山事业且从头。逐云车入琼台谷，化雨风归玉洞秋。自省韩湘箫断续，相怜阮肇梦优游。国清隋塔惊还在，默对东西涧水流。::||
近现代::张力夫::闲忆钟徽俞瑞琴，案间普洱并银针。自娱盘盏消清夜，同守居庸惜素襟。陆茗色浓汤不苦，陶诗语浅意何深。可曾嗔我迟无谢，知畏拈花两会心。::||
近现代::张力夫::都市红衫聚作群，反贪声浪势干云。游行竟也闹天府，静坐居然嘲圣君。坦克轰鸣来浩浩，机枪狂扫向芸芸。笑他阿扁真无用，何不招之野战军。::||
清代::郭曾炘::生小深闺薄绮罗，长年几席苦研摩。清才赋与天何意，玉陨兰摧一刹那。::||
清代::郭曾炘::秋柳明湖记梦痕，都堂镫烛不堪论。文身章甫知无用，且宝先芬付后昆。::||
清代::郭曾炘::乞骸疏草背人挥，莼菜秋风早见几。一疏回天私自庆，惊闻哀诏倍歔欷。::||
清代::郭曾炘::模楷非徒多士资，公忠默与古人期。一朝功令兴亡系，剧忆中书抗议时。::||
清代::郭曾炘::点铁成金有化工，敢将小技薄雕虫。当时曾感孤寒泣，一念怜才出至公。::||
清代::郭曾炘::三度文衡总向隅，九重温语念寒儒。传家别有燕支笔，手泽犹堪一集都。::||
清代::郭曾炘::忠孝艰屯萃一身，梨洲世不数诗人。刊余华藻无宁拙，掬尽衷肠只是真。::||
清代::郭曾炘::桑海多传变徵音，钜篇谁解读亭林。依然清庙明堂体，未肯亡明一寸心。::||
清代::郭曾炘::酹酒难忘手植辰，名花也是劫余身。东风嫁尽新桃李，未恨无香媚路人。::||
清代::郭曾炘::二老风流不可亲，庭隅负手独逡巡。青油日看宣明面，知有花枝解笑人。::||
近现代::秦鸿::柳絮魂轻，榴花火黯，晴光锁隔层云。繁英雨落，青山颓势难奔。裂石睑封苍藓，唲呕梦呓未经春。深阴下，夏蝉初唱，也学声吞。人世百年光景，看四分之一，一霎成尘。枯枝罥月，唯挂蛛网纷纷。醉扫露歌归去，流风自瘗晓星痕。西风后，待弹霜锷，浊酒重温。::||
近现代::秦鸿::世界于人惟见色。紫蓝青绿黄橙赤。我循七彩度层波。海天激。波熠熠。彼岸遥遥千嶂碧。::||
近现代::秦鸿::碧一色，雪千重。云生香海敛乔松。孤立苍崖真矫矫，还持丽日赠江风。::||
近现代::秦鸿::灯垩人如魍魉。楼胁街如游蟒。何物系人街。一双鞋。莫认天如深爪。莫任思如丰草。倾酒向空肠。作沧浪。::||
近现代::秦鸿::青春遥隔万山。沉沉暗夜如磐。抛别晓风绿，落花一雨汍澜。谁弹。谁弹。湿遍二十三弦。::||
近现代::秦鸿::五云车。向海光生处，玉龙翩翥。指上微澜，来播弥天花雨。春冰泮，秋茑亸，浣流霞，悬月露。琢犹磨，扬而簸，輡轲无穷长路。千朵还堆夜础。正万顷荷摇，香濡岸树。古锷斑斓，惟恐摩挲飞去。居娑婆，期汗漫，笑弦空、何可据。棹泠泠、星河浪，浩歌容与。::||
近现代::秦鸿::掸却故园霜，当面青山喜。高蹈且讴歌，新柳油然翠。周匝菜花黄，触目鲜如刺。生意溷藩乎，热热腾腾地。::||
近现代::秦鸿::薄暮渐沉西，漂却梦痕无色。悄伫凛然山木，数几人盈百。搴云星月隐辉光，空际自澄碧。来掬一溪春水，看鹏南鲲北。::||
近现代::秦鸿::冻云鳞甲色苍苍。无语黯骖翔。洒落长街万点，华灯不是潜阳。两肩风露，一腔冰炭，只手星光。伫看楼前沤泡，霎时如许兴亡。::||
近现代::秦鸿::城市摇光滟滟。腾燄虎、蜃龙相啖。客况轻鯈如可罱。回波碧湛。古壕深，形影孑。空阔。生冷月。来挂霜睫。::||
明代::李寄::客舍惊闻雁，秋宵恐漏长。故乡原是自，归梦亦凄凉。::||
明代::李寄::古集荒如此，行人过亦哀。春风如不及，桃李一时开。::||
明代::李寄::卜年八百数逶迤，反覆终当类复陂。旧日龙髯犹在地，荒陵鹃血好殷枝。诛奸史笔千年在，梅祸天心一旦移。白水金刀闻汉谶，云台愿附姓名垂。::||
明代::李寄::忆昔高皇创业功，白山黑水版图中。四□荫庇扶桑日，万国薰蒸闾阖风。武教治兼文教盛，一年粟有两年红。三韩自是神京臂，遗事犹堪问老翁。::||
明代::李寄::父老阳春望转头，金陵王气索然秋。宫廷薪胆人皆讳，荆棘铜驼客已愁。厮养时来成翼虎，英雄运去逐眠鸥。中原尺寸当□□，区脱如何视豫州。::||
明代::李寄::廿载栖迟故国山，避人尚恨在人閒。五湖烟景笼鱼艇，双木松风护死关。蓝玉那能充煖腹，金丹定肯驻衰颜。真仙似以轻狂谪，敢跻瑶池许碏班。::||
明代::李寄::莫看仙人一局棋，斧柯终烂亦堪悲。岂知争却千年日，孰若抽身八极时。云护池中龙卧稳，月明江上鹤归迟。抚髀自叹吾衰矣，事事伤心不可思。::||
明代::李寄::金风淅淅送斜晖，便觉衰颜酒力微。海运鹍鹏看怒徙，塞寒鸿雁听哀飞。远寻道侣因缘误，遍踏名山筋力违。黄鹄冲天男子事，肯甘燕雀稻粱肥。::||
明代::李寄::閒倚枫林看日斜，空山留得旧□华。欲剸龙耳探灵洞，思合莲丹坐古槎。可奈弥天皆毒雾，不堪遍地是胡笳。秋风老却陶潜菊，雪里还开强项花。::||
明代::李寄::漠漠轻烟带远林，霜高气肃自萧森。千崖月上开清景，万里风来扫积阴。比德巢由先有志，共图王霸庶无心。江湖袖手行歌曼，閒数秋城户户砧。::||
近现代::丁宁::十载孤琴悲一顾。梦醒西州，忍说当时误。纵使新声堪按舞。绮衫绣扇情非故。漫检沈檀金鸭柱。敲碎离心，又听黄昏鼓。谁谓流光弹指度。长宵似水何时曙。::||
近现代::丁宁::蕉叶随珠散不收，火云驱雨懒成秋。那堪扰扰缁尘际，又听劳人说去休。湖海志，稻粱谋。输君何止最高楼。遥知散发南窗下。卧看沧江带月流。::||
近现代::丁宁::盈盈一舸，载浓愁如酒。往事重提梦回又。素娥偏惹恨，倒景窥人。萍影暗，似惜朱颜非旧。乱山残水外。东望吾乡，丝鬓风尘十年久。倦旅欲何归，归已无家。空魂断、长堤烟柳。再莫向尊前话飘零，叹话到飘零，泪殷双袖。::||
近现代::丁宁::华鬘双妙影，甚奇笔一朝收。羡紫雾方回，天香旋降，几辈能修。难留。算来好景，又骖鸾、人去冷琼楼。惆怅蘅芜梦渺，碧云西望悠悠。从头。展卷漫寻搜。韵事更谁俦。纵具馔深怀，点酥清致，无此绸缪。偕游得随坡老，便不因仙佛也千秋。多少沧桑旧感，消将潘鬓閒愁。::||
近现代::丁宁::小庭一夜番风，乱红如雨飞还坠。飘茵几许，黏泥几许，助人愁思。香渺枝空，昼长门闭，隽游难继。甚春工费尽，繁华一瞬，浑不解、东皇意。我亦缁尘憔悴，老丛残、未成归计。轻沤梦影，浮云世味，早随流水。争忍言狂，更无从隐，又何心醉。剩殷忧黯黯，斜阳独倚，溅伤时泪。::||
近现代::丁宁::懒向西风溯旧游。淡烟斜日古城秋。偶因佳节一登楼。再不留连霜后叶，最难排遣客中愁。几时散发弄扁舟。::||
近现代::丁宁::烟柯雾叶，多少愁痕结。梦冷家山云乱迭，一片微茫夜色，依约閒庭旧明月。自云别，芳华几消歇。更谁解、贯珠舌。想清寒未诉声先咽。满院西风，倚栏人杳，零落槐花似雪。::||
近现代::丁宁::红藕花深，绿衣歌袅。粉痕融滟冰纨小。莫教鼓吹怨西风，稻花香里君恩报。秦火难焚，清流自保。多言争似无言好。折波遗憾几时消，池塘梦遍青青草。::||
近现代::丁宁::长廊嘉月为谁明。伴文星，照书城。匝地凉波，人在镜中行。恰似坡仙尘外语，清净海，两浮萍。几回搔首盼空庭。露无声，欲三更。剪剪轻风。帘幕峭寒生。如此楼台如此夜，问几辈，有诗成。::||
近现代::丁宁::喜溢明荷，绮屏卅六笙歌啭。缤纷华雨罥轻绡，随步香云展。莫道琼枝良苑，凤鸾俦、鸳鸯应羡。花开并蒂，柳绾同心，一朝欢遍。仙露凝芳，海棠娇靥春霞灿。笑移红烛照红妆，尤胜年时见。户外东风似剪。麝兰熏，芙蓉绣暖。圆菱朝倚，细语商量，翠蛾深浅。::||
元代::梵琦::听说西方无量乐。娑婆已悔从前错。佛号自呼还自讷。思量着。惟心净土谁云隔。一贯由来双五百。婴儿谩把空拳吓。拟议不来遭一掴。诸禅客。凡情圣解曾销铄。::||
元代::梵琦::听说娑婆无量苦。死生总作轮回主。六贼操刀为伴侣。同居住。何曾顷刻抛离去。功德天和黑暗女。两人最是难相聚。有智主人俱不取。依吾语。从今更莫登门户。::||
元代::梵琦::听说西方无量乐。一闻妙道忘知觉。胸次不留元字脚。真标客。光明遍界红轮赫。鹏翅展开沧海窄。谁能更问篱边雀。多少凡毛并圣角。都拈却。尘尘刹那归无着。::||
元代::梵琦::听说西方无量乐。未曾闻见须扬榷。异宝奇珍光间错。同栖泊。如来大士并缘觉。诸上善人皆许诺。谈空说苦相酬酢。百騺群中随一鹗。翔寥廓。从兹永断凡夫恶。::||
元代::梵琦::听说西方无量乐。法王治化消诸恶。天上人间元不隔。相参错。圣凡平等同圆觉。长见宝花空际落。朝朝暮暮闻音乐。衣食自然非造作。香台阁。遍周国界常宽廓。::||
元代::梵琦::听说娑婆无量苦。横遭狱讼拘官府。大杖击身疮未愈。重鞭楚。血流满地青蝇聚。牒诉纷纷皆妄语。无人敢打登闻鼓。天上群仙司下土。能轻举。何时一降幽囚所。::||
元代::梵琦::听说西方无量乐。长生不假神仙药。胎就眼开花正拆。心彰灼。永为自在逍遥客。来度众生离火宅。命终免被阎王责。露地牛儿如雪白。无鞭索。黄金地上从跳跃。::||
元代::梵琦::听说西方无量乐。四方上下天垂幕。不比娑婆田地恶。无垠堮。纯将一片琉璃作。能扫爱河波浪涸。尽翻苦树枝条落。智焰争容蚊蚋泊。神超卓。径登广大毗卢阁。::||
元代::梵琦::听说西方无量乐。凡夫浅智难图度。随有愿度无不获。何劳萦。珠衣绮馔黄金宅。地似掌平尤广博。八功德水非穿凿。白藕花中胎可托。三生约。如今岂可轻抛却。::||
元代::梵琦::听说娑婆无量苦。人皆染色贪尊俎。玉镂笙箫金贴鼓。长鼓舞。梨园弟子邯郸女。冬衣紫貂春白苎。凉亭暖阁消寒暑。一旦神魂归地府。应难取。空教泪点多如雨。::||
近现代::裴涛::远道迢迢傍鸟飞，深阴肃肃涧声微。三千年里谁经过，留住行云不放归。::||
近现代::裴涛::霜冷天南半壁潮，满山红叶递相招。昔年零落无人见，今与秋风两寂寥。::||
近现代::裴涛::一生冷暖说何益，此日浮沉避亦难。求饵千江终不怨，霜锋未及水波寒。::||
近现代::裴涛::遥看溪山入暮时，曾无一日不相思。云间心事凭君说，燕子归来春已迟。::||
近现代::裴涛::人间四月杏花天，陌上归来缓并肩。此日横波春水嫩，十年流不到君边。::||
近现代::裴涛::满壁晨光淡似烟，如今谁立小窗前。桐花吹尽行人老，开过春风已十年。::||
近现代::裴涛::忧愁一念一丝生，二十年中思未停。梳尽人间烦恼事，渐今双鬓向君青。::||
近现代::裴涛::时至艰难事事哀，情深情薄许人猜。眉间一段新愁色，任是春风吹不开。::||
近现代::裴涛::明月低徊乡路迷，十年流影过清溪。垂杨不忆当时事，依旧春风绿满堤。::||
近现代::裴涛::双雉朝飞栖晚蓬，归来何处落花风。山中久绝行人迹，谁种端阳一丈红。::||
清代::姚燮::杜陵剧有死生哀，小劫沧桑问大槐。风雪轮蹄谁壮士，湘巫云雨剩荒台。故人赠铗掀眉看，独座清樽对影开。醉意知怜新舄好，吾庭幸不长蒿莱。::||
清代::姚燮::隐忧不谅郁成悲，海国孤峰眇四陲。酒味渐参人事变，琴歌未觉古音亏。空庭花骨蜷烟瘦，窄地江流绕郭卑。息影蜗居无弱梦，龛檀刻像拜天随。::||
清代::姚燮::坛坫巍巍东阁开，群公联袂肯偕来。乌尤郭璞九仙骨，花县潘安六代才。惭愧贱名留短碣，风流耆宿感蒿莱。归帆明日钱江梦，定挈灵猿倚石台。::||
清代::姚燮::朔寒大厉慎添裘，且寄閒心与白鸥。琴枕云甜茶梦熟，诗帏风押药烟幽。愿随藤杖寻吴墓，或向冰天泛剡舟。我料吟晨回煖气，阳光四宇溢浮浮。::||
清代::姚燮::流水当门过客稀，独依古木看斜晖。大江云雁书应到，白发霜灯子未归。海雹夜来犹打屋，园蕉秋后已无衣。鹿卢在手生尘色，起唱朱驎泪一挥。::||
清代::姚燮::万鸦掠地晓烟濛，石阜凭陵气亦雄。初日城闉明积雪，颓云天半揭高风。助予诗骨生奇崛，遣子愁魔抵鞠藭。绝巘新篁三两尺，向寒敛气益珑璁。::||
清代::姚燮::庭楸叶尽势槎枒，天入虚堂影不遮。藓步纡回留鹤迹，春光次第到梅花。还山倦客无机警，望海羁鸿感岁华。所幸瓠巴东海棹，得从斗宿伴灵槎。::||
清代::姚燮::神高天宇玉雕摩，遁迹胡为在涧薖。甓社勋名辞墨绶，当湖风雨恋青蓑。王钧许约梅花隐，崔铉曾闻楚客歌。记放春波门外棹，月斜城溆荻烟多。::||
清代::姚燮::荒凉竹闼背山开，钟碎无蠡佛有苔。抱木窥人多鸟雀，分寮职事半童孩。元关上界扃真宰，残㡧西天堕劫灰。且列蒲团膜拜去，夜庭月满梦当来。::||
清代::姚燮::未许閒居效蛰虫，石华袖短舞难工。天将岁月驱寒饿，人各关河听雨风。剩有南湖诗卷在，却愁北海酒尊空。垞南十亩琅玕竹，谁与移船听月同？::||
近现代::毛泽东::军叫工农革命，旗号镰刀斧头。匡庐一带不停留，要向潇湘直进。地主重重压迫，农民个个同仇。秋收时节暮云愁，霹雳一声暴动。::||
近现代::毛泽东::山，刺破青天锷未残。天欲堕，赖以拄其间。::||
近现代::毛泽东::山，倒海翻江卷巨澜。奔腾急，万马战犹酣。::||
近现代::毛泽东::好八连，天下传。为什么？意志坚。为人民，几十年。拒腐蚀，永不沾。因此叫，好八连。解放军，要学习。全军民，要自立。不怕压，不怕迫。不怕刀，不怕戟。不怕鬼，不怕魅。不怕帝，不怕贼。奇儿女，如松柏。上参天，傲霜雪。纪律好，如坚壁。军事好，如霹雳。政治好，称第一。思想好，能分析。分析好，大有益。益在哪？团结力。军民团结如一人，试看天下谁能敌。::||
近现代::毛泽东::天井四四方，周围是高墙。清清见卵石，小鱼囿中央。只喝井里水，永远养不长。::||
近现代::毛泽东::秋风度河上，大野入苍穹。佳令随人至，明月傍云生。故里鸿音绝，妻儿信未通。满宇频翘望，凯歌奏边城。::||
近现代::毛泽东::三上北高峰，杭州一望空。飞凤亭边树，桃花岭上风。热来寻扇子，冷去对美人。一片飘飘下，欢迎有晓莺。::||
近现代::毛泽东::朝雾弥琼宇，征马嘶北风。露湿尘难染，霜笼鸦不惊。戎衣犹铁甲，须眉等银冰。踟蹰张冠道，恍若塞上行。::||
近现代::毛泽东::别梦依稀咒逝川，故园三十二年前。红旗卷起农奴戟，黑手高悬霸主鞭。为有牺牲多壮志，敢叫日月换新天。喜看稻菽千重浪，遍地英雄下夕烟。::||
近现代::毛泽东::翻山渡水之名郡，竹杖草履谒学尊。途见白云如晶海，沾衣晨露浸饿身。::||
清代::王士禄::睥睨烟霞，笑人世、红尘如涨。都一手、移来妙喜，维摩何恙。褊性只宜栖物外，微名何必居人上。最移情、邂逅老东阿，新词饷。花共鸟、纷摇漾。皮与陆、堪酬唱。况胡姬肆近，老春初酿。休畅肯教稀步屧，沉酣未便需筇杖。莫轻辜、几叠好云山，朝昏状。::||
清代::王士禄::积雨湖头，看门外、岸痕添涨。欣乍到、屐声随遇，故人无恙。易得浊醪谋若下，难逢春水如天上。况韶光、淡宕恰新晴，天公饷。青雀舫，徐徐漾。白苎曲、愔愔唱。须好怀如涤，闲愁休酿。我醉欲持铜绰板，君闲那负青藤杖。任六桥、人指两狂生，多奇状。::||
清代::王士禄::栗里春深，羡柳浪、层层如涨。更喜得、敝庐容膝，南窗无恙。独酌好谋形影共，高眠也自羲皇上。顾床头、藤笠与椰瓢，幽人饷。清溪侧，看鱼漾。远村外，听樵唱。况桃花堪饭，松花堪酿。自课织帘还有手，便从荷蓧非无杖。算吾生、约略可描摹，山居状。::||
清代::王士禄::检校归思，共春后、碧溪同涨。山有信、鹤猿相忆，钓矶无恙。雨渗一犁田犊喜，波添三尺河鱼上。道同招、冀缺共妻归，谋耕饷。五柳畔，晴丝漾。老屋上，春鸠唱。更掌教鸟集，花从蜂酿。晓日好操蘋渚楫，晚风任倚柴门杖。纵田家、佳语愧储王，还能状。::||
清代::王士禄::歧路悠悠，看几载、软红如簇。算何似、一邱一壑，纡青拖绿。脱却尘衫乌纳在，推开瓦枕黄梁熟。只而今、立地便抽身，原非速。甚不必，离骚读。大无谓，秋风哭。但一周虎落，三间茅屋。却署休休名目好，试歌纂纂儿能续。也胜如、侧足走羊肠，邛崃曲。::||
清代::王士禄::四座休喧，听贱子、狂歌自祝。端只为、命遭磨蝎，运逢百六。徒欠书鱼文字债，未修沤鸟烟波福。念崎岖、三十九年过，唐衢哭。清癯相，难食肉。渺茫事，空握粟。算何须多寿，方才多辱。乘筏误教浮业海，携家悔不栖愚谷。问今朝、底物侑持觞，樽前筑。::||
清代::王士禄::灵凤当雏，名花值蕊，思量往事回头。记帘垂犀押，镜挂珊钩。人似鹣鹣白鹢，行坐里、爱玩无休。谁能负，春风浅夜，明月新秋。悠悠。光阴荏苒，纵长绳百尺，逝景难留。看新来华发，旧日朱楼。宛宛前欢堪觅，屏山畔、薄醉回眸。临风立，斜阳如昔，独照清愁。::||
清代::王士禄::年少耽游冶，脱帽倚红楼。兴酣龙挈凤攫，文采并珊钩。目睨公孙妙舞，足付宾王余沥，落拓也风流。醉卧胡姬肆，忽忽不知愁。涉迷津，婴世网，任虚舟。小山春草，也应怪我久淹留。难挽韶华似水，难掇忧思如月，陶写付箜篌。可耐艳歌歇，白日淡幽州。::||
清代::王士禄::往事销凝久，把残编重读，香魂如迸。映红栏、弱柳怜人，伴文奁、寒梅成媵。随氏清娱，羊家净婉，那堪相并。看月坐，拥书眠，雅称夫君情性。如意珠沉，断肠花发，人去春风病。叹馆闭双成，绮窗深靓，紫𥴈碧腴空剩。钏里流霞，是他年、洪都私证。::||
清代::王士禄::夏木千草，草亭长昼请如水。小窗高枕，回午梦、有声堪喜。无限风思露想，缥缈青天里。应识取、清音无滓。作复止。仿佛是、迎凉送暑。问褦襶、谁知此。蛙喧鹂巧，论鼓吹、难君似。况是居高声远，不籍秋风起。堪听也、须辨巢由耳。::||
清代::归允肃::丈夫高步隘九州，回合万里穷荒陬。惊才巨笔摩天游，手劈造化挟雕锼。君家兄弟驰骅骝，吐气直作长黄虬。万言射策登螭头，至尊含笑回青眸。伯仲才名孰与俦，载赓苹鹿声呦呦。鸿文丽藻扬高秋，青蝇白璧纷杂揉。歘忽变幻生疮疣，关门一去路阻修。云山矗矗骑青牛，黄沙白草风飕飕。只身弹铗空蒯缑，振笔往往鸣铿球。献赋屡荷君王褒，天星回环动行辀。春明丽景还皇州，遥望故乡郁夷犹。飘然一舸轻浮沤，把钓欲拂珊瑚钩。君家向住东海头，桃源碧树春油油。尚湖绿水扬清讴，吾谷丹枫万树稠。湖光掩映清且幽，投竿唼唼群鱼游。洪涛蜿蜒横吞舟，弱纶香饵垂中流。一朝引出如山丘，钓鳌壮志乐可酬。江头鲈鲙思悠悠，芹芽正暖蒲稗抽。金盘飞雪倾庶羞，载酒烹鲜明月洲。还家之乐良独优，肯学严陵五月披羊裘。::||
清代::归士琯::锦幕银床冷不眠，玉尘骚屑满瑶天。细飘曲槛欺梅粉，忽度幽窗讶柳绵。堪与素娥分冶艳，莫将青女比婵娟。谢家庭院深深闭，彩句何由乞一篇。::||
清代::旷敏本::菰米满江皋，霜雁垂两翼。雁飞自成行，我独苦岑寂。君寓郴之南，我来湖以北。谫陋不自揣，使院理笔墨。𣤛忽半载余，深悲驹过隙。剧思风雨夜，对床疑共析。男儿生世閒，欢聚信难得。高堂垂白亲，各各违颜色。晚舟泊沙渚，我心倍恻恻。安得湘中鲤，尺素达君侧。::||
清代::旷敏本::见我君应怪，真成漫浪游。寸心悬魏阙，孤棹问江头。冀北冲严雪，金阊话早秋。莫辞谭竟晷，此会颇难求。::||
清代::旷敏本::喜见故人面，浑疑梦里看。不须论得失，且共讯平安。往事棋残局，浮荣水旋澜。为君重感旧，双泪欲阑干。::||
清代::旷敏本::洞庭三日棹，岁晚惜残晖。水落湖身瘦，沙平雁影微。酤帘排作幕，渔网市成帷。户庆小年节，偏予一叶飞。::||
清代::丛祁志::佳节拟登高。一望寒山木未凋。菊酒才斟枫已醉，谁浇。摘叶题诗字有糕。风急搅林梢。何处游人帽欲飘。且插茱萸篱下饮，逍遥。夜静霜钟带月敲。::||
清代::魏元戴::茫茫天意何须问，多事灵均。杳矣南冥。倏忽何如浑沌情。树犹如此花无奈，老去春心。遁去天形。风雨偏宜午夜闻。::||
清代::魏元戴::平生爱蹈孤山雪，木落江空。柳絮因风。一倍精神长化工。帘栊深窣庭轩敞，君拥炉红。我倚书丛。六十翁怜七十翁。::||
清代::魏元戴::悲怀历览孤忠像，文史须眉惨变。妩媚丰神，凌烟黻舄，何意千秋惊见。薇香手盥。更象笏摩挲，奎章炳焕。什袭云礽，章江神物应呵殿。当年出民水火，有太原金甲，窦充归献。佐命风云，批鳞肝胆，蔚矣治成贞观。天方瘥荐。尽盗贩黥髡，裂冠毁冕。血洒元黄，恨野无龙战。::||
近现代::周作人::中庭有梧桐，亭亭如华盖。碧叶手掌大，荫庇诸蝉类。繁荣极夏日，倏值岁时改。时光不可见，日日夺苍翠。桐子已黄熟，收入童儿袋。萧萧秋风起，飘然一叶坠。蝉声俄寥落，渐以促织代。却惊懒妇心，寒衣未补缀。::||
近现代::周作人::陶公昔乞食，鲍叔曾解衣。古人去我久，不意复见之。我非生君子，固穷亦奚辞。愧不信冥报，致谢徒虚词。平生弄笔墨，妄想作法施。立言终空幻，半偈只自怡。且当啖牛肉，醉倒土地祠。兀兀却复醒，吟此一首诗。::||
近现代::周作人::往昔读野史，常若遇鬼魅。白昼踞心头，中夜入梦寐。其一因子巷，旧闻尚能记。次有齐鲁民，生当靖康际。沿途吃人腊，南渡作忠义。待得到临安，馀肉存几块。哀哉两脚羊，束身就鼎鼐。犹幸制熏腊，咀嚼化正气。食人大有福，终究成大器。讲学称贤良，闻达参政议。千年诚旦暮，今古无二致。旧事倘重来，新潮徒欺世。自信实鸡肋，不足取一胾。深巷闻狗吠，中心常惴惴。恨非天师徒，未曾习符偈。不然作禹步，撒水修禊事。::||
近现代::周作人::中原有市镇，不幸遇兵燹。屋破人尽去，唯存狼与犬。狼从山中来，犬是村中产。相会废墟中，废墟归总管。狼本无所为，志在得片脔。手法有祖传，不知恩与怨。犬虽出狼族，忠义性不变。每见生客过，虑为主人患。跳踉相追逐，垂舌杂呼喘。旅人狼狈去，一口或难免。不知旧主人，洋场正避难。安卧高楼中，身心甚康健。侍卫固徒劳，勇猛可示劝。待得太平时，为作《八犬传。::||
近现代::周作人::顷与友人语，谈及《白蛇传》。缅怀白娘娘，同声发嗟叹。许仙凡庸姿，艳福却非浅。蛇女虽异类，素衣何轻倩。相夫教儿子，妇德亦无间。称之曰义妖，存诚又善善。何处来妖僧，打散双飞燕。禁闭雷峰塔，千年不复旦。滦州有影戏，此卷特哀艳。美眷终悲剧，儿女所怀念。想见合钵时，泪眼不忍看。女为释所憎，复为儒所贱。礼教与宗教，交织成偏见。弱者不敢言，中心怀怨恨。幼时翻弹词，文句未能念。绝恶法海像，指爪掐其面。前后掐者多，面目不可辨。迩来廿年前，塔倒经自现。白氏已得出，法海应照办。请师入钵中，永埋西湖畔。::||
近现代::周作人::越人与水狎，断发而文身。入水斗蛟蜃，不闻畏水神。希腊有神女，常居河海滨。年少美容颜，可畏亦可亲。时就凡人戏，解佩致殷勤。诗画多取材，流传为世珍。尝读如梦记，乡曲记传闻。池沼有主者，类是龙蛇伦。常悦人间女，拉致为婚姻。是名阿玉池，绿水不生纹。水在四行中，柔媚最近人。舟楫通远地，罟网获巨鳞。食饮并盥濯，切身多欢欣。一朝入水底，忽尔为波臣。变作河水鬼，水际永沉沦。平生居水上，一死原无论。独惜乐水意，不及怀土殷。流水有情意，死生不可分。生时承爱抚，死亦获温存。所当爱海女，无愧水乡民。::||
近现代::周作人::凉风起夜半，秋虫鸣前庭。细听非促织，乃是油唧呤。因风送繁响，恍如振银铃。反复鼓哀调，急迫难为听。剧怜黑大汉，何缘作此声。将是唱恋歌，当户理鸣筝。及时不见采，将随秋草零。造物乐有物，众生执此生。生生实天意，仁义乃俗情。方向既自定，道路所由成。人生诚微末，智力庶可凭。若不造幸福，空负灵长名。哲人重自然，高论涉杳冥。倘欲返本真，应学秋虫鸣。::||
近现代::周作人::往昔读诗话，吾爱袁随园。摘句有佳语，前人加朱圈。亦稍发议论，少年常爱看。及后重取阅，相隔五十年。影迹模糊在，味道不新鲜。多言尹相国，如见时胁肩。所喜重性灵，主张近公安。却独以此故，见怒于时贤。恶口章实斋，反复妇学篇。浙学分东西，派别故俨然。::||
近现代::周作人::忆昔读《笑林》，著想多妙绝。小妖作变怪，忽被净瓶吸。魔王旋降服，喽啰悉得出。王慰诸魔众，苦饿曾几日。答言饿尚可，几乎挨挤煞。微言妙得间，一语发笑噱。更有川柳诗，字数才十七。讽刺世俗情，善能搜间隙。亦或咏史事，情事写历历。文王访太公，徐步近水侧。钓得鱼儿否，负手搭讪说。一曲渭水河，逼真过演剧。谐谑虽小道，亦是一艺术。伺机窥要害，一攫不容失。贤达善大言，满纸语剌剌。无怪初学者，展卷眼生缬。::||
近现代::周作人::《宋书》传隐逸，首著陶渊明。名文归去来，所志在躬耕。本来隐逸士，非不重功名。时艰力不属，脱然谢簪缨。人不可无势，桓温语足征。孟嘉亦豪杰，尺寸无所凭。偃蹇居掾属，徒为蝼蚁轻。五斗悔折腰，此意通弥甥。细读孟君传，可以知此情。俗儒辩甲子，曲说徒瞢腾。::||
清代::弘历::登塔必有天风来，窣堵岂与封姨媒。此中妙义今始悟，为扫万虑浮云开。世出世法若常住，汉水亦应西北回。月为面镜海置杯，我心朗廓与之皆。下视方方绿云吉，又我意中颙望才。::||
清代::弘历::倚壁构轩楹，壁乃在堂庑。望山恒於外，而斯在里许。洼棱绘变态，浓淡无定所。初祖应驻锡，五丁漫运斧。日月所不照，云霞难为补。奇草四时芳，今信非虚语。::||
清代::弘历::三推耕耤回，涂顺临崇殿。松枝轻霭低，花色明霞绚。仪天名久消，太液波犹见。飞潜禽鱼适，暄凉节候变。鉴古惕有赫，自强励无倦。::||
清代::弘历::楼台号瀛阆，池沼即沧溟。漾舟非求仙，爱此沧浪清。垂柳含烟碧，新蒲刺波青。时有鱼拨剌，复闻鸥雁鸣。与物适熙春，吾宁不畅情。::||
清代::弘历::耕耤前辰例演耕，无非民事廑躬行。仗排上苑春风丽，土润新犁时雨晴。种布从教付林监，耒陈不必命农卿。宪皇家法过周制，肯播伊子敢懈诚。::||
清代::弘历::维舟憩沼园，寻径得书屋。晓烟泮初霁，春林净新沐。入窗岚翠蒸，侵阶花气馥。翘心既以慰，乐志聊因淑。架上有芸编，乘閒一披读。::||
清代::弘历::两日浓云作势长，一时入夕霏膏渥。巡檐烟影渐渺濛，遂落瀑声围我屋。欹枕欲眠未忍眠，穑事胸中频往复。北方春旱有常谚，每对风霾辄眉蹙。旧岁已觉胜往岁，今春更比昨春足。迩来小雨继以风，踊愁稽泽心惶恧。有渰始兴未沛然，延俄翘望劳双目。轻寒转虑左近沾，意谓础润仍虚卜。此雨及时更意外，来牟定可占多熟。受宠若惊理固应，我以训人今自勖。::||
清代::弘历::阵雨刚及寸，迩来三日过。继以连朝风，昨始得融和。侵晓重春云，远色低峰螺。今年膏泽佳，先秋卜书禾。明知十日期，未半希滂沱。望蜀不惟人，既得恒思多。入夕未沾㴻，毕景徒延俄。::||
清代::弘历::翠銮停柳岸，游龙荡兰渚。岸芳已蔫绵，渚禽亦容与。作监念水舟，对时思相辅。御桥螮蝀横，团殿松杉古。飞雨忽棼丝，溟濛迷处所。::||
清代::弘历::温室清梦回，宫漏夜未央。淅沥闻枕上，衾帱觉微凉。昨夕净纤云，我无其雨望。问之果称雨，疏密作势长。前日风吹云，冀泽方徬徨。春郊纵润溽，先忧繄我常。沾洒非所期，庆慰遑敢康。::||
近现代::秦鸿::细雨清茶井外天，听君谈笑拂云烟。一觥酒里三千客，七里滩头十二年。抗叶微微冬笋出，穿门仄仄石阶联。推窗林色迷濛处，山鸟春花岂杳然。::||
近现代::秦鸿::世间何物便称魔，手欲翻天石欲波。一片黄沙矜突出，千年赤日恣消磨。向人面目随心幻，竟夜号呻扮醉呵。仰问飞鹏闻大笑，垂风曾不用巢窠。::||
近现代::秦鸿::黄桶蓝筐绿塑耙，儿童趁暖竞抟沙。掘深水见暂堆堡，飞杳云低时幻霞。汗炙惟忧生作鲞，旂高岂免帝成豝。呼儿搓手归家去，环岛樱花飏雪花。::||
近现代::秦鸿::夜雨噙秋哕难语，路灯捋梦冷窥人。睡沈街市遮望眼，做旧江山限倦身。物候久乖聊与顺，喧阗已惯强言新。遥知湖上沙鸥集，暂浴星光卸客尘。::||
近现代::秦鸿::天上仙桃缀万枝，天生一汉一生痴。流霞是我觞公寿，长夜同君有所思。风紧笑看胡旋舞，山深醉诵楚骚词。松心好向秋霜里，凛凛还须雪后知。::||
近现代::秦鸿::星河浪打三生石，灯海声浮一水船。人世乍逢如再见，酒觥随倒亦频传。歌飘到处非吾土，心湛无时不舜天。醉眼看楼犹巀巀，华光漾地正涟涟。::||
近现代::秦鸿::黛嶂东南阖郭门，朝暾播暖尽无言。染初红感孤生孑，寂极青含万籁喧。壁溜滋潭喑似梦，江雰蟠野淡如魂。队骡负挞难为语，叩磴声声上九阍。::||
近现代::秦鸿::映日藕花波万重，碧云生处耸三峰。浮香袅袅频来凤，松吹幽幽恰隐龙。立足影虚弥觉正，承天雨溉益思恭。凭高望海无边绿，祈著清风永蓊茸。::||
近现代::秦鸿::轩窗树色忽萧深，秋日迟迟例照临。一刹閒愁随叶堕，万般清冷透衣侵。望虚幻局知云变，坐静微躯感陆沈。水皱一池未生骨，犁星待遣到楼阴。::||
近现代::秦鸿::举世昭昭贤者昏，遂栽桃李遍蓬门。墨回彩笔天鹅影，月映前身梦井痕。北斗光摇辉在盏，南山高迥役乎坤。何当同酌九溪雨，细听先生齐物论。::||
近现代::黄绮::如花人面端端地，水上相逢。言语难通。看是停桡欲就从。风吹漫理青丝发，意态从容。旋剥莲蓬。抛打香腮惹阵红。::||
近现代::黄绮::女儿烂漫真奇妙，倒坐船头。的的歌喉。水面听来特地柔。移时船到水深处，不信含羞。尽解鞋兜。赤脚当娆打水浮。::||
近现代::黄绮::山光桥影依稀见，远听鸣蝉。水国漫漫。忘了人间六月天。清香引向花开处，小住游船。轻管低弦。桨触清波水濑圆。::||
近现代::黄绮::不教湖上怀西子，胜似西湖。沙岸回纡。碧水青天上下虚。且持短棹闲摇去，细柳风馀。白藕花疏。明月清光水面铺。::||
近现代::黄绮::谁伴。夜久衾衣暖。失却归期，日日从头算。小窗西。远山低。待得床前月下晓鸡啼。::||
近现代::黄绮::处处村烟傍晚浮。闲行倦坐曲江头。最怜野渡疏杨岸，一段斜阳三两鸥。风细细，水悠悠。为谁多意总凝眸。浮云卷起西山去，一片孤帆晚未收。::||
近现代::黄绮::草上铺烟绿共肥。融和天气踏青时。美人风里曳罗衣。柳岸燕飞溪水软，杏林莺语夕阳低。游情怎耐耐春宜。::||
近现代::黄绮::曲径深幽，月来竹影光寒薄。长鸣啄啄。白羽西飞鹤。起舞蹁跹，舞袖凭虚托。须吹着。笛声清弱。一曲寒梅落。::||
近现代::黄绮::风断续。月照离怀摇案烛。梦乡原不分南北。梅花应是飘香国。栏干曲。关山别后萧萧木。::||
近现代::黄绮::江上立。鸥鹭闲云相共白。波平日暮千峰出。多情今日多回忆。无消息。雪融春信寒梅碧。::||
清代::归允肃::丈夫高步隘九州，回合万里穷荒陬。惊才巨笔摩天游，手劈造化挟雕锼。君家兄弟驰骅骝，吐气直作长黄虬。万言射策登螭头，至尊含笑回青眸。伯仲才名孰与俦，载赓苹鹿声呦呦。鸿文丽藻扬高秋，青蝇白璧纷杂揉。歘忽变幻生疮疣，关门一去路阻修。云山矗矗骑青牛，黄沙白草风飕飕。只身弹铗空蒯缑，振笔往往鸣铿球。献赋屡荷君王褒，天星回环动行辀。春明丽景还皇州，遥望故乡郁夷犹。飘然一舸轻浮沤，把钓欲拂珊瑚钩。君家向住东海头，桃源碧树春油油。尚湖绿水扬清讴，吾谷丹枫万树稠。湖光掩映清且幽，投竿唼唼群鱼游。洪涛蜿蜒横吞舟，弱纶香饵垂中流。一朝引出如山丘，钓鳌壮志乐可酬。江头鲈鲙思悠悠，芹芽正暖蒲稗抽。金盘飞雪倾庶羞，载酒烹鲜明月洲。还家之乐良独优，肯学严陵五月披羊裘。::||
清代::归士琯::锦幕银床冷不眠，玉尘骚屑满瑶天。细飘曲槛欺梅粉，忽度幽窗讶柳绵。堪与素娥分冶艳，莫将青女比婵娟。谢家庭院深深闭，彩句何由乞一篇。::||
清代::旷敏本::菰米满江皋，霜雁垂两翼。雁飞自成行，我独苦岑寂。君寓郴之南，我来湖以北。谫陋不自揣，使院理笔墨。𣤛忽半载余，深悲驹过隙。剧思风雨夜，对床疑共析。男儿生世閒，欢聚信难得。高堂垂白亲，各各违颜色。晚舟泊沙渚，我心倍恻恻。安得湘中鲤，尺素达君侧。::||
清代::旷敏本::见我君应怪，真成漫浪游。寸心悬魏阙，孤棹问江头。冀北冲严雪，金阊话早秋。莫辞谭竟晷，此会颇难求。::||
清代::旷敏本::喜见故人面，浑疑梦里看。不须论得失，且共讯平安。往事棋残局，浮荣水旋澜。为君重感旧，双泪欲阑干。::||
清代::旷敏本::洞庭三日棹，岁晚惜残晖。水落湖身瘦，沙平雁影微。酤帘排作幕，渔网市成帷。户庆小年节，偏予一叶飞。::||
清代::丛祁志::佳节拟登高。一望寒山木未凋。菊酒才斟枫已醉，谁浇。摘叶题诗字有糕。风急搅林梢。何处游人帽欲飘。且插茱萸篱下饮，逍遥。夜静霜钟带月敲。::||
清代::魏元戴::茫茫天意何须问，多事灵均。杳矣南冥。倏忽何如浑沌情。树犹如此花无奈，老去春心。遁去天形。风雨偏宜午夜闻。::||
清代::魏元戴::平生爱蹈孤山雪，木落江空。柳絮因风。一倍精神长化工。帘栊深窣庭轩敞，君拥炉红。我倚书丛。六十翁怜七十翁。::||
清代::魏元戴::悲怀历览孤忠像，文史须眉惨变。妩媚丰神，凌烟黻舄，何意千秋惊见。薇香手盥。更象笏摩挲，奎章炳焕。什袭云礽，章江神物应呵殿。当年出民水火，有太原金甲，窦充归献。佐命风云，批鳞肝胆，蔚矣治成贞观。天方瘥荐。尽盗贩黥髡，裂冠毁冕。血洒元黄，恨野无龙战。::||
清代::弘历::文漪霁霭澄，荷芰露华凝。静观心似镜，凉觉月如冰。光景原堪掬，清幽已不胜。且閒吟倚兴，画舫暂教登。::||
清代::弘历::金风玉露夕，天淡云閒时。好景适然耳，新秋一赏之。候仙嗤妄想，乞巧懒陈词。万古永相望，吾怀工部诗。::||
清代::弘历::何处生秋早，秋生濛雨中。一番寒乍峭，几缕细因风。蛩咽莎常湿，蜗盘泥尚融。陡怀有鸟咏，已是少年丛。::||
清代::弘历::何处生秋早，秋生客思中。玉关无北雁，羌笛怨西风。不解愁肠殢，难教酒病融。数茎衰白发，明镜点霜丛。::||
清代::弘历::何处生秋早，秋生古寺中。拈来参指月，动处悟幡风。底用悲潘岳，谁能识懒融。孤云与片石，随意是禅丛。::||
清代::弘历::何处生秋早，秋生绮户中。针穿乞巧夕，叶落唱回风。篆影成灰浅，蟾光照簟融。嫦娥犹自独，清冷桂花丛。::||
清代::弘历::何处生秋早，秋生晓镜中。宝奁初吐月，高髻不惊风。靧面酥旋滴，弹唇汗欲融。却闻呼小玉，带露折萱丛。::||
清代::弘历::何处生秋早，秋生半睡中。张灯犹畏暖，搴幔为延风。榴枕原堪倚，冰盘渐不融。翻嫌刚假寐，络纬警寒丛。::||
清代::弘历::何处生秋早，秋生人意中。望来欣玉宇，披处得金风。梧榻全延爽，桃笙已送融。游心竹素圃，不入绮罗丛。::||
清代::弘历::何处生秋早，秋生稚戏中。斗蛩争镇日，引蝶闹团风。草叶藏钩密，萤光扑扇融。呼群庭院里，玉笋自成丛。::||
近现代::朱帆::又向琼崖海岸游，波影悠悠，云影悠悠。更从何处觅沙鸥。雀上琼楼，燕上琼楼。九死蛮荒四载留，刘子连州，苏子儋州。无端我亦老南陬，人也回头，鹿也回头。::||
近现代::朱帆::烟水小亭边，坐听黄鹂语。百啭千声万种情，唱彻莺啼序。隔岸赏幽篁，底事青如许。自古骚人隐竹林，今日阿谁住。::||
近现代::朱帆::源头何处，寂寞深山路。流向村前无一语，曾与白云同住。平生亚美欧非，归来旧梦依稀。寻得若耶溪水，人间难觅西施。::||
近现代::朱帆::种芰荷，采芰荷，当日兰亭韵事多，黄庭换白鹅。日如梭，月如梭。人老楼中墨尚磨。青山一曲歌。::||
近现代::朱帆::垂杨翠条，长堤小桥。扁舟兰桨轻桡，有波心月邀。银筝玉箫，瑶琴半挑。风清云淡良宵，少当年二乔。::||
近现代::朱帆::翼然临水筑闲亭，依旧酿泉清。半弯山径，一川幽草，几缕蝉声。风流太守今何在，宿酒可曾醒。踏花归去，红巾翠袖，兀自多情。::||
近现代::朱帆::幽壑千重涧，飞流百丈泉，青山高挂水晶帘。疑是瑶池春涨溢前川。云影迷仙境，钟声误佛缘。静观物外总超然。借问人生忧乐定谁先。::||
近现代::朱帆::清泉激石湘弦响，泠泠仙乐来天上。莫作向时声，有人楼上听。琴鸣青嶂外，樵子今何在。挑得卓文君，相如犊鼻裙。::||
近现代::朱帆::几番晴雨天涯路，淡月朦胧，乡梦葱茏，白首归来种万松。闲穿绿树寻诗径，若遇仙翁，莫问穷通，春在先生杖履中。::||
近现代::朱帆::秋水碧玲珑，细雨空濛。群山倒影更葱茏。竹筏轻飘波浪里，看尽奇峰。九曲曲如弓，滩险涛汹。回眸世路总相同。何日乘桴浮大海，万里长风。::||
近现代::孙保圻::白榆风起晚鸦啼，银汉红墙路转迷。仙遇姮娥工顾兔，怪穷温峤愧燃犀。萧萧易水初闻筑，荡荡天门未可梯。吾意蹉跎聊自诡，商歌一振五云西。::||
近现代::孙保圻::万里经行若户庭，乘槎海客喜谈瀛。白衣苍狗须观变，清酒黄龙易败盟。怀璧漫投君子国，揽祛曾至化人城。青禽昨报新消息，魑魅潜窥近两京。::||
近现代::孙保圻::南辕北辙斗心兵，柯烂坪枯劫已成。戴月披星劳往复，翻云覆雨见平生。文章互述销魂语，才辩同听抚掌声。横槊赋诗何意态，汉家法度岂容更。::||
近现代::孙保圻::十万貔貅各控弦，登坛诸将未华颠。势能举足分轻重，事贵当机审后先。割据早膺藩镇祸，乱离尤甚广明年。祖生空具澄清志，怅望中原缓着鞭。::||
近现代::孙保圻::人世无垆铸横财，身如槁木意寒灰。公田亦作埋忧地，郎署难寻避债台。乞食黔敖知不免，忍饥方朔有余哀。微闻府主多豪兴，犹斥千金买笑来。::||
近现代::孙保圻::故人相聚庆弹冠，掩袂羞将仕路看。窗下瑶缄烦记室，案前玉貌得伶官。董龙果是何鸡狗，凡鸟焉能拟凤鸾。一样人才分九等，兰台著录几曾宽。::||
近现代::孙保圻::谤书盈箧讵全诬，竿木逢场且自娱。安石本来多执拗，吕端何事不糊涂。姓名阑入轩渠录，面目长留鬼趣图。礼教非为吾辈设，夜深宝气烛天无。::||
近现代::孙保圻::星象惊传易紫宫，孱王下殿走匆匆。玺归日角谋何急，车隐雷声路未通。麦子苍黄同去国，将军跋扈胜临戎。他年天宝谈遗事，尽付停觞一叹中。::||
近现代::孙保圻::垂老闲居促酒杯，高吟肺腑策安危。仙山绝少延龄药，要路偏多没字碑。射虎斩蛟思作健，搏牛破虱悔难追。庭柯槭槭风嘶叶，爽气西来偶展眉。::||
近现代::孙保圻::繁华转眼忽凄凉，十载春明旧梦长。破碎河山余战伐，艰难家国费平章。固知遐举终无翼，谁信横行别有肠。欲赋阿房存直笔，离宫三六黯斜阳。::||
清代::蒋敦复::珠箔飘烟，珧窗阁雾，一片夕阳红浅。麝月香消，犀云妆冷，高楼凤箫声换。甚莺燕，纷来去，芳菲弄春晚。总销黯。忆西园、翠衫银榼，自劝驾、东皇落英飞辇。何处不天涯，奈心远、杨花尤远。休恨杨花，恨霜华、菱镜渐满。把琴丝弹彻，云水玉人湘怨。::||
清代::蒋敦复::尽日东风惹绿杨。莺老愁乡。小红楼外又斜阳。看只有，燕归梁。双飞双宿浑闲事，曾寄语，可思量。天涯衔得柳花狂。衔不住，那人肠。::||
清代::蒋敦复::刚被红鹦呼欲起。奈小病、玉窗慵倚。纤腰重亸思寻梦，有些儿难记。解事双鬟私语细。道今日、恹恹甚底，昨宵绣被。也无情物，到五更天气。::||
清代::蒋敦复::愁望木兰舟，何处拍天烟水。春流不尽，碧桃花片，似女儿情腻。红楼外，丝雨织残，金缕恨、莺梭碎。恹恹正憔悴。想是日高未起。那人薄倖，便索性音书，不须寄。帘卷际。游荡只管天涯，待细问、杨花意。::||
清代::蒋敦复::神女怨，三十六宫春。暮峡渺行云。青鬟覆额金钗重，红楼吹梦玉箫频。写鸾笺，题凤锦，绘真真。便万语、千言心未毕。纵万转、千回唤肯出。环佩影、拜前身。瑶坛曾注长生箓，琼华合授上元文。草同根，花并蒂，两情亲。::||
清代::蒋敦复::鸾镜黏红，燕钗贴翠，晚妆重试兰宵。绣帘半揭莲靴，窄步风摇。歌一串嫩莺娇。舞衫轻、还著生绡。酒边低问，谁家玉杵，昨夜蓝桥。缠绵语咽琼箫。奈留君、不住签漏迢迢。花阴月午，梨魂一寸都销。春影怯，梦痕飘。睡先难、难放纤腰。那堪明日，湔裙斗草，女伴偏招。::||
清代::蒋敦复::梦雨敲愁，丝烟织恨，玉人微困芳妍。悄掩菱华云鬓，罢整钗钿。金炉斜熏银麝串，绿窗娇睡翠衫遍。葳蕤锁门似海深，相思欲见何缘。婵娟。应自爱，恁独抱，青琴绝代谁怜。燕燕莺莺来往，小院秋千。锦堂昼永迟鸳绣，春波人远渺鱼笺。琼楼外，争信有情真个，瘦也天天。::||
清代::蒋敦复::十二绣屏深窈。翠篆余香袅。开帘怕见春光好。祗嫁了桃花，和春也老。梦乍悄。怪黄鹂、一声声搅。红楼小。东风偏到。不管伤春早。天涯处处生芳草。问薶却荒冢，碧愁多少。漫凝眺。江南绿波烟渺。::||
清代::蒋敦复::陌上香车早盼晴。淡云微雨近清明。腰身娇亸欲眠柳，箫语软吹来卖饧。小院伤春燕，花底红情絮不停。::||
清代::蒋敦复::鸡犬仙家住。可惜刘郎去。长恁年年春，三二月乱红无主。早知人、薄倖似东风，肯轻随飞絮。芳意和谁语。好梦浑难据。天上人间，无情烟水，断肠尘土。怕黄昏滴碎女儿魂，更潇潇暮雨。::||
近现代::寇梦碧::海闾沉断梦，来潮去汐，流尽旧声华。荆榛迷故里，三春芳事，凄剩烛房花。摩挲蠹壁，泪香销、古墨笼纱。怜旧燕、梁倾巢覆，乔木但栖鸦。争誇。春晖第宅，秋爽池台，看千畦䆉稏。又争知、百年胜迹，总付悲嗟。西山幻出红楼影，且梦游、休说无家。图画展，浑忘身在天涯。::||
近现代::寇梦碧::冷墨欺云，似酝酿、秋雨茂陵。都难遣，恨随天老，病与愁争。梦里故山沉黛色，吟边歌管变商声。更哀鸿，尔汝语零烟，和泪听。梁鬼啸，如有灵。酒怀恶，总无名。奈伤高心眼，欲醉还醒。照鬓釭花相向白，偎人炉萼自然青。倩离魂、飞上小屏山，寻坠盟。::||
近现代::寇梦碧::偎孤尊闲斋。正檐花暗坠，丝雨如塺。灯晕扶魂来去，画帘低垂。炉萼冷，销香煤。一寸心、相思成灰。记饯梦高楼，寻春古苑，环兽锁葳蕤。芳游冷，年华催。喜西泠旧侣，来共深杯。同抱吴葵身世，楚兰襟怀。今古恨，难推排。盼夕晴，姮娥奁开。又残笛江城，门前落梅红没鞋。::||
近现代::寇梦碧::白疃依稀认故村，烟霞无复薜萝门。笛声零落不堪闻。黄叶满天飘客泪，西山一抹画秋魂。那知身是梦中人。::||
近现代::寇梦碧::不为寻秋为悼红，西山片石认玲珑。襟期异代许相通。十载泪磨脂砚血，一朝春尽楝花风。不留胜业厄诗穷。::||
近现代::寇梦碧::散尽鬘天璎珞，尘世换。泪颗冷迸铅红，仙梦苍梧断。孤根谁护珍腴，一例芳华贱。无那作赋张郎故情倦。残劫里，休更忆，红去宴。颗颗燕支，疑是血花腥染。膏火煎心，总负冰苞玉盘荐。销领古香今怨。::||
近现代::寇梦碧::眇眇愁予，太清何意微云掩。平山阑槛，山色宜疏懒。何物金篦，放出双飞电。开醒眼，海摇山眩，遮莫惊诗胆。::||
近现代::寇梦碧::千岩秀气，秋在碧云红叶里。淬苦研辛，笺梦功同證梦人。客尘为浣，云意淡拖峦翠远。挟去西山，欲割神都右臂难。::||
近现代::寇梦碧::似醉还醒，欲晴又雪，凄黯情怀如许。小廊回合曲阑斜，尚依稀、梦游前路。飘零倦羽。早迷却、谢堂飞絮。溯流尘，但瓦松环兽，对人无语。休回顾。钟鼎山林，换了春游句。桃花贬去又梅花，算何妨、刘郎重赋。人生逆旅。总休问、故居新主。渐黄昏，绕树惊鸦乱舞。::||
近现代::寇梦碧::正排空风雨怒于潮，金声裂危弦。历虫沙千劫，魂飞血舞，惊泪浮天。多少覆巢燕侣，零梦了西园。等是无家别，休唱阳关。回首梦边小驻，共心光作作，夜气漫漫。几精灵摩荡，呼唤杳冥间。送馀生、箫沉月死，问烛花、何意媚宵寒。茫茫意，待乘槎去，河汉都干。::||
近现代::张克家::新月白，晚霞朱。上镫初。湘帘下，桃笙铺。烬烟霏，香细细，透窗疏。红印脸，粉凝肤。梦魂苏。驱蚊拂。枕函隅。眼微惺，眉欲语，有情无。::||
近现代::张克家::昨宵风雨战墙西。海棠花乱飞。晓窗慵起柳烟迷。玉容春化泥。怜寂寞，怅分离。封姨佯不知。返魂更上最高枝。青青结子时。::||
近现代::张克家::腰肢亸。恹恹一病新来可。新来可。楼头柳色，远烟横锁。皈依净土跏趺坐。欲除烦恼须无我。须无我。慈航宝筏，临流回柁。::||
近现代::张克家::好事隔红绳，流水一湾清浅。西风不知侬意，送檀郎帆转。从教芳讯阻，三年情思难消遣。欲寄一封书去，又瞢腾心懒。::||
近现代::张克家::远山如画。送眼一泓秋水卖。十四年华。妒煞昭阳姊妹花。背人弹泪。堕落红尘无意思。暗解罗裙。缚作风帆上白云。::||
近现代::张克家::锦簇花团轻幰。双马如飞莎阪。坠珥不须停。玉珑玲。前日学堂见惯。今日教堂觌面。金戒半消磨。奈卿何。::||
近现代::张克家::花白头。鸟白头。花鸟争妍未是秋。如何看镜羞。今一邱。古一邱。绿鬓苍颜总似沤。到时休便休。::||
近现代::张克家::清江水。跨上金鳞赤色鲤。一霎行千里。小楼深处雕阑里。嗔和喜。好梦不归来，甘为多情死。::||
近现代::张克家::碧天如幕月初三。也纤纤。也弯弯。画屏深处，女伴斗眉尖。屈指到团圞。十五重见，一镜开奁。::||
近现代::张克家::磔磔髯如汇。闪闪睛含碧。短服劲装，钩辀格桀，鲸呿鳌掷。那有温柔意。倚阑才见，红裙匿迹。::||
近现代::郭象升::晏岁飞腾暮景斜，闭门深巷隔喧哗。何当雪虐风饕过，听得街头卖杏花。::||
近现代::郭象升::兀坐深宵万念删，遗音飞鸟度檐间。莲洋佳句无端忆，布谷声中四月山。::||
近现代::郭象升::菜圃青青地百弓，垂杨无复絮摇风。晚来小立都成例，消受斜阳一抹红。::||
近现代::郭象升::何处寻芳问牡丹，海棠文杏也摧残。生憎荔挺防人步，著个花儿便号兰。::||
近现代::郭象升::中庭几树白丁香，不耐东风一夜狂。绿叶成阴花事了，帘栊寂寞昼初长。::||
近现代::郭象升::滔滔辨口似悬河，蛮语参军奈汝何。聊比寻僧过竹院，浮生半日付消磨。::||
近现代::郭象升::临溪小驿旧曾经，又逐骡纲队队铃。惆怅客途花事了，凝尘来看折枝屏。::||
近现代::郭象升::杈枒肺腑时时触，悱恻风怀岁岁迁。谁识年来姜桂性，又回诗好到临川。::||
近现代::郭象升::轻裘缓带写梅花，燕处超然息众哗。故里青山犹在望，中原白骨已如麻。几时玉帐重开府，再见金轮转法华。囊底从容馀智叩，尚能赤手捕龙蛇。::||
近现代::郭象升::灯火传觞互主宾，何期斯夕了斯辰。满城风雨秋如梦，近水楼台夜有人。到手深杯争劝酒，恋头旧帽不嫌尘。莫将遍插茱萸话，说向当筵久客身。::||
近现代::黄侃::愁花恨叶。秋尽成萧瑟。帘外清霜阑角月。更有无边凄切。前身悔作春花。年年飞向天涯。化作秋花耐冷，一般损尽年华。::||
近现代::黄侃::愁根难断。旧好难重见。更有斜阳难系得，费尽几多虚愿。不因别有痴情。那能缥渺空灵。觅得一宵幽梦，居然历到他生。::||
近现代::黄侃::别意经年似旧浓。梦回仍叹凤帏空。不知别馆三更月，今照高楼第几重。悲落叶，听西风。新诗吟罢更无悰。挑灯郑重裁笺寄，叙到归期带泪封。::||
近现代::黄侃::灯暗悬帘木叶飞。秋宵岑寂独思维。空教病骨伤幽素，一往凄凉竟为谁。添断炷，掩空帏。旧欢已坠不胜悲。只应窗外团栾月，犹照羁魂梦里归。::||
近现代::黄侃::六曲围灯照堕蝉。萸烟初烬夜将阑。如何琼漏丁东响，苦碍罗帏楚女眠。春梦窄，画楼宽。推窗犹见月痕弯。迷魂招得天鸡唱，却怪罗衣耐晓寒。::||
近现代::黄侃::水下天涯客去乡。此情毕竟数谁长。若教一去无还日，便是痴人亦断肠。魂渺渺，恨茫茫。羁怀归梦两凄凉。甫能忏得愁根断，又向危栏倚夕阳。::||
近现代::黄侃::为爱斜阳独上楼。新来人意冷于秋。西风吹送华年尽，不解离人此际愁。缘断续，信沈浮。柔肠一寸枉绸缪。不如并付秋江水，直向天涯尽处流。::||
近现代::黄侃::千花万蕊催春事。高枝月照啼鹃泪。梦醒乱红飞。无端春又归。绿阴空满路。不是当时树。尘涴断襟香。花残情更长。::||
近现代::黄侃::天仙不用常词赞。云情雨意空相羡。吹咽玉楼箫。秋心一夜遥。凉空星历历。寻去无踪迹。幻想与奇情。可怜虚此生。::||
近现代::黄侃::灯影栏干秋远近。凄箫细袅相思韵。坐久夜逾清。云低压雁声。愁醒嫌酒薄。暗叶帘前落。更莫下疏帘。帘中一样寒。::||
近现代::吴玉如::小令宜非七字诗。温黁端赖至情持。生香活色天真远，刻木图缯体性遗。云宛宛，月依依。春风秋水自然师。宫商谱合虽人籁，弦外音声有等差。::||
近现代::吴玉如::娃艳针神倚母怜。别郎心事诉谁边。锦绷亦有相思字，半晌低鬟手不前。情的的，意绵绵。秋鸿人字碧云天。妾魂梦逐衡阳去，梦到衡阳路几千。::||
近现代::吴玉如::莫信山移愿不移。坚冰一夕化清池。炎凉人世无凭据，宛转儿心作许痴。堤上柳，月中姿。春风依旧度花枝。两情谁分成今昔，咫尺天涯悔已迟。::||
近现代::吴玉如::碎语琼铃怨不胜。九华未必坐教成。花开是处悲龙纪，春到何人识凤城。新谱按，旧愁生。荒荒月色度窗棂。红尘梦景元宵泪，恼乱词肠爆竹声。::||
近现代::吴玉如::遮莫随珠作弹投。干将锥履两钱羞。蜂衙历乱三春逝，蚁穴功名一笑酬。歌楚些，看吴钩。等閒身世雨中沤。阎浮渺幻千年恨，牢落今生值许愁。::||
近现代::吴玉如::桃李娇娆似旧妍。那堪弄景碧池前。从来绚烂招时辈，满路衣冠已可怜。春似梦，梦如烟。斜风搅雨度城边。英雄白发浑无赖，如此登临又一年。::||
近现代::吴玉如::西峰衔日霞流绮。桥影风枝里。船移晚爱柳堤长。清沁诗心鸥点月波凉。青衫皓首生相称。生莫萦非分。遥山大月好相亲。似此情怀休漫怨飘零。::||
近现代::吴玉如::油油垂绿朝暾起。新雨花边霁。无人早睡梦魂安。小病今秋端悟老来閒。少年队里难为我。只有閒中可。閒中书画自沉吟。惟此煦融涵育少年心。::||
近现代::吴玉如::壁间澹约瘿瓢画。清绝真无价。待君一晌不归来。大地柳阴蝉唱系吟怀。养疴几日城中住。山里秋风妒。何曾秋士负秋心。一任冷风凄雨总能禁。::||
近现代::吴玉如::西风晓色吹晴起。日映西山紫。回头红叶不胜情。待我明年春好赋清明。眼前古堞人烟骤。缩项寒时候。飙轮惊喷满头尘。斗觉曦光城阙雾昏沉。::||
清代::樊增祥::柳丝长，榴萼吐。梁燕双双，梁燕双双乳。润逼薰垆衣楚楚。过了黄梅，过了黄梅雨。掩纹窗，开月户。花影移云，花影移云母。红药未开人便去。记得花无，记得花无主。::||
清代::樊增祥::松作公，竹成个。情是青心，愁是秋心做。盼到妆楼新雁过。雁字中间，莫认佳人错。月半明，日半暮。累土为台，有个人人坐。一把相思红豆颗，妾手接来，付与何人可。::||
清代::樊增祥::孔雀罗衫浅淡，牡丹纱槅通明。自照水边鬟黛影，总厌花间笑语声。钗头艾虎轻。画省袍靴已散，小帘巾扇相迎。未觉今年重五负，又道昨宵双陆赢。脸霞和酒生。::||
清代::樊增祥::薰风院落，有红榴百朵，敛约生衣傍花坐。试青缯画扇，白定茶瓶，垂柳外、常有流莺过我。小斋题画舫，短短扶栏，十扇窗扉玉连锁。满种四时花，剪绿科黄，兼料理、松彡竹个。便澹雨、浓晴总相宜，算花底周旋，有功无过。::||
清代::樊增祥::银州北指，是当年织女，示现仙軿彩云处。愿萧郎贵寿，长好长圆，花月底、换了颦烟泪雨。玉阶携手话，红药将离，莫咏南朝谢郎句。花下数归期，抹丽开时，应博得、罗帷心许。待乞取、龙涎作香材，把玉琢猊炉，紫烟长聚。::||
清代::樊增祥::茱萸绣幰，载青腰玉女，重返鹣巢最深处。正薰炉烟润，一晌偎人，罗袖底、还带江南杏雨。一年银浦隔，桃叶迎归，重咏白团扇中句。无赖是星轺，北望金城，偏杨柳、青青如许。但乞取、珂骖早归来，莫忘了云屏，翠眉长聚。::||
清代::樊增祥::风前双柳舞傞傞。试轻罗。晚凉多。剪取潇湘，生翠上帘波。一树黄栀新月映，和素女，斗倘蛾。绿钱点点发新荷。拂青萝。衬青莎。一角池阑，红断似摩诃。玉骨冰肌慵未起，还记否，洞仙歌。::||
清代::樊增祥::送春归。乍寒还暖，凄凄已入黄梅。看小草新书团扇，单衣犹怯轻𦄢，雨晴并佳。髹盆芍药初开。春后才纡金带，花中独领黄扉。又却是、东风猛吹帘竹，玉垆烟冷，脸波红润，定知妃子频添酒晕，香山长有诗来。且徘徊。留看月中玉杯。::||
清代::樊增祥::恁匆匆。送春归去，垂杨不系青骢。又砚北轻沾粉絮，市南初卖樱桃，百花已空。新来事事都慵。禅榻自怜华鬓，妆台忘画眉峰。可奈是、朝晴暮阴天气，燕啼莺妒，翠围红舞，谁能禁断连昌夜雨，勾留馺娑春风。曲栏东。将离一花更红。::||
清代::樊增祥::尽潇潇。画檐鸣玉，无眠又过今宵。早鹤禁催残银箭，魫窗深掩红罗，夜香罢烧。曲屏风底无聊。敲落琴边松子，滴穿纸样芭蕉。甚未到、秋来杜陵先瘦，楚衣香润，越瓯汤嫩，那堪鬓已丝时览镜，酒初醒处闻箫。怕明朝。销魂柳边一桥。::||
元代::白云山翁::忆分司时节，秋雨正连天。官路满篙流水，舟楫驶如川。陌上漫漫泥潦，徙远马瘏人倦，堪赋去来篇。雪冷梅花萼，春早绿杨颠。问东君，春几许，为君怜。浮生恍如蝶梦，栩栩羡高贤。客里渐磨岁月，两眼青山图画，松翠看云眠。安得王乔术，飞舄颇通元。::||
明代::申屠衡::青锁春閒漏点迟，博山香煖翠烟微。隔帘谁撼金铃响，知是花间燕子归。::||
元代::申屠駉::追陪偶上道山亭，叠障层峦绕郭青。::||
元代::甘复::获竟原野旷，犊行秣长陂。远峰夕照尽，孤鸟西飞迟。天风泛高雾，烟树含尉滋。故友适相见，离居惊鬓丝。素怀未及展，惆怅临路岐。彼此各寄寓，东西会何时。岁晚霜霰盛，勖君松柏姿。::||
元代::甘复::阶树夕含雾，冥冥鸟栖时。临轩独不寐，见月有馀悲。旧游已陈迹，素志倍前期。守道古多贱，高世俗恒嗤。君门献璞人，则足终何为。沮溺共忘世，千载名永垂。薄才弃时用，窜迹宜东菑。明朝择广野，茇舍依茅茨。::||
元代::甘复::丘壑念长栖，荣宦非素心。一朝使者骑，来辟荒山阴。徘徊释短褐，慷慨援长琴。开燕集朋游，趣装辞故林。平生经济术，名动江汉浔。逝川赴东海，孤云还北岑。行藏各异态，努力及华簪。层城睇高雁，岁晚待徽音。::||
元代::甘复::华馆耿不寐，芳春催赏心。水际月微白，零露花气深。东峰曙色动，茂树鸣幽禽。时景觉易晏，宿昔成华簪。岂无济时意，自顾力不任。孤吟倚前楹，恻怆遗哀音。::||
元代::甘复::空阶积寒叶，不觉秋已深。离人滞远道，愁思何能任。日夕登高原，畅情群木阴。羁禽尚有栖，漂没仍至今。片云生东岭，顷刻薄北岑。愿乘凉飙度，反彼川上林。::||
元代::甘复::日夕登东皋，东皋树参差。回首望故园，天阔云空垂。闾里孰不念，旅游孰不悲。大川风波盛，远道豺虎饥。上兴杞国忧，下肆楚狂痴。苦遭事物役，不觉岁月驰。年少诵经史，素心在济时。漂荡无定迹，神隳意若疲。从以业耕作，□□歌古词。::||
元代::甘复::王孙应时辟，长才屈卑宦。风烟塞川路，舟楫望江汉。亲友不能别，离居忍分散。振迹林野隅，行李书策半。山川战伐踪，胜概溢文翰。幕府慎筹画，机务贵奇断。况彼古沔城，民生经丧乱。不有君子人，何以解愁叹。云薄九疑峰，水白湘灵岸。念君远行役，默默动离怨。::||
清代::施明德::郊原木叶疏，落日送飞鸟。山园橘柚垂，青多黄尚少。小池荷盖残，红花开水蓼。角巾步怀人，翘首望天杪。归途出野桥，微茫村径绕。行行值上灯，思诗尚未了。::||
近现代::黄松鹤::九秋风物似陶家，无酒还来就菊花。已惯登临今日客，未妨消受故园茶。相逢一笑看吹帽，解赋何人想落霞。红树碧山频问讯，云峰犹阻雁行斜。::||
近现代::黄松鹤::池塘几度嫩红开，又是春归客未来。泛月飘飘馀醉思，临风穆穆想清才。孤怀中酒花难酿，远水依舟叶可裁。梦醒鹤巢还煮梦，半床诗卷一茶杯。::||
近现代::黄松鹤::小筑南园自放情，绕阑红药露华清。窗松未老先巢鹤，院柳初丝欲幔莺。月照荷塘鱼啖影，风过竹径犬疑声。分茶记有东篱客，笑与黄花道姓名。::||
近现代::黄松鹤::京华高处夜吟寒，憔悴斯人独倚阑。彩笔抛残垂老去，芳洲捣碎此才难。尽馀言笑传心眼，何限离忧在肺肝。罢席更无新涕泪，白云明日共君看。::||
近现代::黄松鹤::卅年湖海旧游人，节序芳菲话一新。碧树鸠呼何待晓，红泥燕逐不成春。闲门坐冷南窗雨，试墨磨开古砚尘。望里家山归棹渺，无心再问落花津。::||
近现代::黄松鹤::经旬药碗替茶杯，强报清诗枕上裁。孤馆灯留新梦草，博山香剩旧炉灰。水云千里花先放，风雨一楼燕欲来。未解江南岑寂意，丁宁恐负贺方回。::||
近现代::黄松鹤::卖花深巷鹤巢居，野水闲云意自如。试砚绿浮茶气永，呼灯红入酒香初。初来有赋迷荒径，结习何心爱草庐。岁暮方知身是客，到门犹见故人车。::||
近现代::黄松鹤::小小园亭面面山，天开图画著身闲。帘前草色撩诗入，枕畔莺声聒梦还。有限乡心春不管，无多吟卷老来删。悲欢旧事何须问，我在黄花翠竹间。::||
近现代::黄松鹤::长安此日说东南，居易居难客自谙。一水去天惟尺五，万花如海正春三。图开富贵人同寿，诗到空灵佛与参。应有玉盘献仙子，偷桃曼倩不为贪。::||
近现代::黄松鹤::雕镌云冻入风骚，姓字从君手上豪。笔砚之间开异代，胸怀于此见吾曹。盎然古味涵千石，久矣空情泥一刀。笑向人间成半佛，茶烟禅榻未须逃。::||
近现代::张采庵::先送寒灯青脚下。无意瞒人，声在红坭瓦。真是小楼听雨夜，杏花不管明朝价。密密疏疏珠玉泻。一霎春酣，一霎秋潇洒。未必便无知我者，今宵欠个联床话。::||
近现代::张采庵::二月江城寒未解。萧瑟嵯峨，楼阁苍烟外。破帽低檐风野赖，榆钱满地还春债。睡起山容多笑态。一抹青痕，省识真眉黛。欲向深春求浅爱，斜阳立尽终相待。::||
近现代::张采庵::破扇残笺慵却理。薄薄宫眉，蹙损吴山翠。弦上莺声声上字，声声诉说南朝事。低唤奈何还问你：帘外妆前，不见青溪水。燕子桃花春梦耳，为谁牵惹回惶意。::||
近现代::张采庵::恨水愁烟横楚岸，倚遍红栏。望遍亭长短，时节落花人易倦。依依芳草连天远。莫掩眉尖愁一段。数到归期，每误金钱算。煞似回肠千百转，东风搅得垂杨乱。::||
近现代::张采庵::柳波摇曳红楼角，轻寒料峭罗衫薄。掠眼燕翩翩，临风独可怜。瞿塘音讯绝，恨媲丁香结。春病上眉痕，凭栏日又昏。::||
近现代::张采庵::春水垂竿晓露瀼。秋江撒网晚风凉。天月白。渚花香。得鱼饮酒水云乡。::||
近现代::张采庵::万树垂杨古岸前。数声长笛夕阳边。随逝水。放归船。芦花风软尽酣眠。::||
近现代::张采庵::却下湘帘良夜静，一穗昏灯。一个人儿影，墙外西风墙里听。相如消渴烦秋病。密约沉沉空记省。归计偏无，归计偏无定。取次思量眠更醒，窥人好月圆如镜。::||
近现代::张采庵::廿三廿八趁长墟，社鼓田田逼岁除。橘绿橙黄萝卜白，占时还要买通书。::||
近现代::张采庵::金盘香饼切红绫，赏月楼登最上层。赛竖中秋天不夜，有人还放孔明灯。::||
清代::易顺鼎::八极神游世界空，寒门熛阙往来中。东云龙向西云露，南海牛从北海风。馆问碧蹄平秀吉，城寻赤嵌郑成功。纷纷蛮触都经眼，莫把英雄溷乃公。::||
清代::易顺鼎::墨绖麻衣岁两更，空悲万里请长缨。蛮烟瘴雨添行色，海水天风和哭声。马革死输鸱革死，龙工生胜鸟工生。虚空已卜年馀到，不向人间更纪程。::||
清代::易顺鼎::使越何曾计橐资，远游心事楚骚知。麒麟凤鸟为先戒，翡翠鲸鱼入小诗。送别五千人槜李，压装三百颗离支。白云黄竹瑶池路，穆满重来定几时。::||
清代::易顺鼎::炎荒十日小盘桓，皂帽依然返幼安。照汗青诗文渡海，满江红曲岳凭阑。遑求泽国持龙节，颇负边人望豸冠。犹有伏波横海志，书生戎服一登坛。::||
清代::易顺鼎::敢云忠信涉波涛，海阔天空任所遭。五两风轻双鸟羽，三千水弱一鸿毛。南窗朱鸟贻书札，东国青童畏佩刀。为念君亲思效死，渡泸往复不辞劳。::||
清代::易顺鼎::鱼龙草木畏威名，鸡犬桑麻庆再生。燕颔虎头班定远，鲲身鹿耳郑延平。孤城斗绝三千里，一将强于百万兵。耿耿丹衷惟许国，皇天应鉴此精诚。::||
清代::易顺鼎::鼠端持两技终穷，兔窟营三计枉工。黄屋何劳效椎髻，乌江早拟渡重瞳。蜃楼人物形才具，蚁国衣冠梦已空。如此颓波谁为挽，焚香泣血叩苍穹。::||
清代::易顺鼎::珠崖弃地岂良图，赤手擎天一柱孤。忍见伊川皆野祭，况闻仓葛有人呼。故乡真定辞先垄，异代延平访旧都。南越今方为汉守，长缨祗愿系东胡。::||
清代::易顺鼎::有谁髯似仲坚虬，莫畏扶馀路阻修。回日戈思鲁阳战，切云冠学屈原游。神人姑射遥相待，佚女娀台近可求。小别千年行万里，故应魂断日南舟。::||
清代::易顺鼎::暴虎冯河岂问他，不妨魑魅喜人过。寂寥故国山中月，荡潏天风海上波。云汝衣裳辞九土，雨来戈戟战群魔。卢龙塞远朱鸢近，赚取离歌作挽歌。::||
清代::姚鼐::高接云霄下石矶，城头终日敞清晖。孤筇落照同千里，白水青天各四围。山自衡阳皆北向，雁过汇外更南飞。人閒好景湘波上，却照新生白发归。::||
清代::姚鼐::日月行踪两不留，新交故友孰从游。归人夜夜听山雨，落雁声声下郡楼。万壑盘来趋鄂渚，千峰断处是潭州。别离倏忽真成老，青草湖边对暮秋。::||
清代::姚鼐::淮南倒屣尽贤宾，纶阁今称老舍人。潦倒青春长似醉，交游白首每如新。一椽托足终何处，四海知髯故绝伦。惟有诗情浑不减，独吟今夕莫伤神。::||
清代::姚鼐::大江五月水汤汤，送尔西南守夜郎。闻道还家生白发，可怜解印纵清狂。天垂襄汉涵秋色，水下金焦接大荒。青草洞庭还独去，空山枞桂渺相望。::||
清代::姚鼐::先生高卧楚云旁，贱子飘摇每忆乡。四海但知存父执，一鸣尝记值孙阳。于今耽酒能多少，他日奇文恐散亡。脱足耦耕如未晚，百年吾亦发苍苍。::||
清代::姚鼐::遗学千秋赖服膺，闭门白首向青镫。伏生老有残经惧，韩愈师为举世憎。终夜思公今底柱，秋风吹客又巴陵。滔滔身世成何事，愧忆当年许代兴。::||
清代::姚鼐::晋朝城垒结愁云，播荡金舆此战氛。事去苌宏犹有血，时危繻葛不能军。冥鸿物外谁当篡，野鹤鸡中故不群。西望山阳林竹尽，寒声萧瑟讵堪闻。::||
清代::姚鼐::鞞铎居然拥伯才，地蟠河朔气佳哉。丹崖秋幸黄华馆，玉貌春歌金凤台。漳水东流何日尽，高城西对夕阳开。独怜石柱平城去，犹似铜人洛下来。::||
清代::姚鼐::邯郸妙伎绣襦衣，屧屣无双鼓瑟希。止作低头厮养妇，不如匍匐寿陵归。锥囊有意来成市，玉貌无端亦被围。秋色满空吾径醉，西山当面挂斜晖。::||
清代::姚鼐::东横海右中山国，西接天边御射台。辨谤获君从古少，成功食子令人哀。飞流倒马关中出，急雨卢龙塞外来。欲下高原更回首，尚疑奇士在蒿莱。::||
清代::苗令琮::女莫作王明君，男莫作班定远。尊为阏氏贵封侯，一去边廷竟不返。铁崖赵侯古侠者，平生足迹半天下。吊古欲射钱塘潮，依人又跃燕山马。击筑长安里，买醉章华街。缠头十万锦，穷愁安在哉。西风易水酒徒散，酣歌走上黄金台。隐居深闭太行足，杨柳门前几回绿。四时空失慈母欢，一朝难得八州督。我昔南行七阅月，归来亲鬓有华发。空空两手登高堂，我母见之若饥渴。因忆逢君林屋西，君言失意今当归。故山春色又周岁，白头望断莱子衣。衣如鹑兮马如狗，跋涉三年竟何有。请君三复遗山诗，扼狐岭上应回首。::||
清代::苗令琮::莲洋诗格驾渔洋，岳色河声镇大荒。仙佛因缘拟裴孟，公卿赠送重钱郎。布衣闻望倾三省，旅食艰难寄四方。惭愧谁为宰相者，奇才岂但骆宾王。::||
清代::苗令琮::一径入云窝，盘回出薜萝。溪风到门尽，山色上楼多。衔果青猿至，冲烟白鸟过。空林清楚远，徙倚欲如何。::||
清代::波越重之::四更鸡唱破霪霖，爽气侵衣转觉森。杖底云开疑拂晓，一弦月挂九芎林。::||
清代::波越重之::秋风荆棘海南关，谁唱当年行路难。夜半豺狼声咫尺，一痕霜月渡前湾。::||
清代::法鉴::人龙文虎玉精神，写出当年抱膝身。李郭久知天下士，卫荀重见六朝人。花藏僻巷车常满，竹引仙斋鹤自亲。最爱白云无世态，我来亦为一通津。::||
清代::法海::石磴迂回上，苍藤挂薜萝。岭开千佛古，松记六朝多。明月何曾改，荒碑看已磨。云霞栖隐处，我欲问岩阿。::||
清代::法乘::寻幽迷远道，入寺喜高林。古木虫文遍，荒苔鹿迹深。寒云斜岭脚，白日冷潭心。终岁人稀到，同谁赏梵音。::||
清代::法若真::得君说破紫囊筌，玉斧长挥劈野禅。自是清谈归叔度，非关读画到龙眠。丛峰石色擎珠蕊，大海潮声乱铁泉。不识山川调药谱，一天风雨护超然。::||
清代::法若真::桃源风雪断，不得送鹅来。玉趾留丹灶，金绳换酒杯。山空雏鹤宿，潭隐老龙开。新种松千亩，商量去镜台。::||
清代::王贞仪::日色暖平津，乡梦杳、寻屐忒愁人。想金勒騧嘶，夕阳烟淡，玉楼人望，广陌痕新。碧影萋萋三春暮，南浦犹伤神。蜀魄叫残，楚魂招罢，瘦馀中妇，眉黛空颦。凄凉青冢上，香环埋、艳骨偏自成茵。更有长门，参差辇路徒亲。却几多萦得，新愁旧怨，天涯故国，泣雨迷尘。肠断芳晨，绣帏日掩青春。::||
清代::王贞仪::庾岭烟迷夜寂寥。罗浮月冷路迢遥。可堪空色不相遭。风笛吹残浑欲断，霜笳听罢惯能销。依依脉脉迥难招。::||
清代::王贞仪::关塞冷秋风。沙雾迷濛。可怜秋去又匆匆。凝望乱烟衰草外，离恨无穷。最好故园中。黄鞠丹枫。蟹螯双擘酒盈钟。此景那堪回首忆，愁见归鸿。::||
清代::王贞仪::无端寒雨促秋光。晚风凉。野云苍。才有梧桐，助响落银床。窗外声声浑不住，愁绝处，夜偏长。况添低砌又啼螀。乱回肠。更心伤。炉内寒烟，销尽水沉香。欹枕难堪听到晓，心滴碎，怯空房。::||
清代::王贞仪::白露。白露。结作清霜彫树。树头愁杀乌栖。隔个窗儿乱啼。啼乱。啼乱。惊醒罗帷梦断。::||
清代::王贞仪::残照城东，风急处、暮笳声咽。正卸毂、平原祠外，前行瞻谒。作郡回思天宝日，九重乐极金瓯缺。蓦然闻鼙鼓，起渔阳，霓裳歇。卫弹邑，千秋节。争坐位，千金贴。只拒降斩使，是何忠烈。犹有祠堂传俎豆，更存心迹书碑碣。羡双双姓字，弟兄香，常山舌。::||
清代::王贞仪::东风峭。一车轧轧长安道。长安道。瓦天青翠，云封岳峤。软红扑面飞沙罩。客途空惹梅花笑。梅花笑。家园回忆，玉窗冰照。::||
清代::王贞仪::到得秋来愁便阔。悲风又剪桐枝落。天际哀鸿，林间病叶，断送秋光寂寞。剩对黄花怜瘦索。淡容冷艳枝枝弱。一盏香醪，半帘残月，强把诗情咀嚼。::||
清代::王贞仪::嫣红姹紫开偏早。看来颜色同人好。花貌媚于人。春光正十分。雨风难作主。浮艳归尘土。洒泪怨残丛。无端减玉容。::||
清代::王贞仪::小泊行艖路偏赊。云影雁行斜。数株疏柳，一痕残照，几点归鸦。芦花两岸如飞雪，潮汐下寒沙。水国西风，竹蓬夜月，人在天涯。::||
近现代::赵尊岳::乘风。瑶宫。相逢。尽从容。能通。凌霄羽翰如翩鸿。夐然星斗罗胸。疑阆蓬。下王绝尘踪。只步虚有声太空。指南肇造，遥忆姬公。左徒去后，玉虬谁骖九重。窥炳灵于圆穹。吐华于长虹。高寒吾愿从。排阊呼鸿龙。蹑足幻云峰。更持卮酒邀碧翁。::||
近现代::赵尊岳::藻艳披缃帙。几摩挲茸窗倦晚，梦痕如织。憔悴年时高阳侣，凄断人天只尺。凭茧纸乌丝留得，多少危阑登临意。只龙香凤尾差堪识。千古恨，剩邻笛。九天吹管悲寒食。尽飘零霓裳断序。翠镫华陌，老去定场花时泪，分付红牙彩笔。更侧帽行吟何日。兜率海山应相念，念嘉荣犹挟王门瑟。笙鹤外，暮天碧。::||
近现代::赵尊岳::大好秋容，天香满院承丹旭。十年薖轴，一笑蕉中鹿。几度潮生，看遍陵成谷。添筹屋，清光同沐。把盏斟醽醁。::||
近现代::赵尊岳::伤往事，人倦独支颐。坐久重楼都入望，画阑犹倚玉箫吹。将信更还疑。::||
近现代::赵尊岳::无限恨，消领绣帏中。轻梦已随兰麝散，五更和泪咽铜龙。侵晓怯微风。::||
近现代::赵尊岳::端正好，风露下新秋。脸色荷花相逞艳，轻拂垂柳看行舟。脉脉水西楼。::||
近现代::赵尊岳::端正好，时节恰秾春。箫鼓隔堤催画鹢，镜漪落照罨芳尘。犹有未归人。::||
近现代::赵尊岳::绕遍阑干，千红万紫，旧经行处。斜阳外，杜宇声声唤归去。无多影事随流水，问断梗、飘蓬几误。尽芳时消受，眉痕片霎，绮怀谁诉。凝伫。重来路。怕径冷苔荒，蝶愁蜂妒。天涯倦絮，那回犹罥朱户。莫教辜负从头约，只横雨狂风易阻。茧纸涩，雁昼沉，难寄离愁万缕。::||
近现代::赵尊岳::湘弦润湿苔侵绿。春雨相连续。玉阑孤倚悄无言。看尽浮花，浪蕊送华年。回头挂壁银筝在。手涩调新解。无声过泛最情深。为问满怀，幽怨可能任。::||
近现代::赵尊岳::荼蘼一架才开了。便觉春光少。游丝几度袅东风。更逐残英，飞舞小庭中。雏莺乳燕寻常在。转烛年华改。声声你不断离愁。绿绮窗前惊醒梦如流。::||
清代::顾贞观::曾是上清携手处，迢遥笙鹤遗音。水如环佩月如襟。幔亭人杳，归路已难寻。莫倚君身仙骨在，晓霜明镜骎骎。碧天云海约投簪。旧欢新别，回首两沉吟。::||
清代::顾贞观::烟月扬州不可住，金阊亭下牵船处。风流海内几知名，却傍江潭惜《枯树》。壮心无计得消磨，千叠蛮笺十斛螺。鸳鸯翡翠长相守，其奈缠绵旧事何！旧事追趋青琐闼，承恩独给尚书札。玉箱珍重贮填词，梦里西风生白发。武皇仙去已多年，老伴文明绣佛前。第一莫孤琴酒兴，夜分高宴日高眠。::||
清代::顾贞观::初日上东南，林亭空宿翳。草香珠露重，的皪侵衣袂。唱杳曲池菱，吟馀小山桂。犹闻遗翰墨，但惜沉碑碣。望古情已深，怀贤感亦系。由来澹荡人，别作流传计。翕赩贱原尝，虚徐狎庄惠。谁陪飞盖游，属和高文丽。::||
清代::顾贞观::一灯山牖出，隔竹露光泫。坐听香台人，《法华》中夜转。清泉漱寒玉，细入吴音软。嚼蜡况横陈，凡襟何时遣？::||
清代::顾贞观::不自量筋力，求为人灌园。意惟营一食，迹若避群喧。谁遗五色芝，服之诧腾鶱。奈非尘埃种，移莳安得蕃。还将理菜畦，膏泽资泉源。黾勉试操作，编篱复插援。早韭和露茁，晚菘凌霜翻。但从采掇便，未觉烹饪烦。心形诚苦疲，既饱亦轩轩。向读神农书，近闻老圃言。::||
清代::顾贞观::壁立双芙蓉，正临无底谷。谁挥修月斧，尽削银河曲？倒洒万斛珠，翻飞千寻玉。有龙蟠其下，喧极眠更熟。纵横题石字，但见莓苔绿。洗钵注军持，馀生此焉足。::||
清代::顾贞观::百里非远涉，忽嗟行路难。蓬窗半夜冻，积雪摧樯竿。念子拥衾坐，知余抚枕叹。吴中文翰侣，公宴方极欢。暖响迷玉漏，晶辉莹珠盘。谁持一尊酒，慰此孤舟寒？前路逢二谢，客愁应少宽。平生倦水宿，历历惊风湍。::||
清代::顾贞观::山浅雨亦深，烟光暮如积。窅然清池上，暂与尘土隔。倚杖玩浮沤，凭阑数归翼。无生复奚灭，有动随所息。磬响时一来，怀哉岩岫客。愿言依此境，共对香灯夕。::||
清代::顾贞观::溪口白云晴不归，溪边红雨沾人衣。老渔收罾坐钓矶，人家卖酒开双扉。槎头鳊老鳜鱼肥，短蓑藉草相因依。欲醉不醉烟霏微，去与乱鸦投落晖。::||
清代::顾贞观::倚胸交戟事谁怜，埋骨犹临大道边。结束新春儿女队，苍凉古巷姓名传。浮图旧俗还仍汉，匕首遗谋竟误燕。细饱炙鱼三月味，只应身寄太湖船。::||
近现代::释敬安::一瓶一钵暮山过，戴月孤身入薜萝。觉路未开归路近，芒鞋空踏白云多。::||
近现代::释敬安::瀑布长千丈，迢遥持碧天。何当剪一片，缝作衲衣穿。::||
近现代::释敬安::飘然尘外人，一笠千山雨。身似孤云闲，悠悠任来去。::||
近现代::释敬安::钟梵晚萧萧，山厨叹寂寥。夜泉和月煮，野菜带云挑。::||
近现代::释敬安::借问吾乡杨皙子，一身去国归何时。故山猿鹤馀清怨，大海波涛动远思。独抱沉忧向穷发，可堪时局似残棋。秋风莫上田横岛，落日中原涕泪垂。::||
近现代::释敬安::迢遥钟梵下斜阳，寂寂岩花渡水香。殿角一铃风自语，窗前万木雨初凉。山街云气窥人净，江挟涛声入海长。却羡巢松千岁鹤，不知人世有沧桑。::||
近现代::释敬安::定中孤月自常明，身外浮云屡变更。欲舍福田纡国计，每谈净理厌诗名。渡杯祇恐鱼龙觉，施食还怜鸟雀争。天上人间尽调怅，与师惟有證无生。::||
近现代::释敬安::野径斜云上绿苔，经过此地不胜哀。千年感慨遗湘水，万古离骚识楚才。泽畔行吟还忆昨，庭前谏草已成灰。我来浊世怀高洁，不奠黄花酒一杯。::||
近现代::释敬安::十六辞家事世尊，孤怀寂寞共谁论。悬岩鸟道无人迹，壤色袈裟有泪痕。万劫死生堪痛哭，百年迅速等朝昏。不甚满眼红尘态，悔逐桃花出洞门。::||
近现代::释敬安::南渡偏安国已亡，宫祠墓木尚苍苍。士无奇节名难著，地有忠魂草也香。风雨湖山犹感恨，往来樵牧亦凄凉。若教二帝生时返，血泪人谁洒夕阳。::||
